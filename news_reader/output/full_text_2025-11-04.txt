Date: 2025-11-04 16:09:37+00:00. Title: בוטל עוצר ההמראות בשדה התעופה בוושינגטון די.סי.
Summary: 
Full text: רשות התעופה הפדרלית בארה"ב (FAA) ביטלה את עוצר ההמראות בשדה התעופה הלאומי על שם רונלד רייגן בוושינגטון די.סי. שהוכרז בשל "סוגיה ביטחונית".

--------------------------------------------------

Date: 2025-11-04 16:06:11+00:00. Title: הרמטכ"ל: לשקול את מעבר המחבלים ה"לכודים" ברפיח - רק תמורת גולדין
Summary: 
Full text: הרמטכ"ל, רב-אלוף אייל זמיר, אמר כי הוא מוכן לשקול את שחרור כ-200 המחבלים ש"תקועים" ברפיח - רק תמורת החלל החטוף הדר גולדין.

--------------------------------------------------

Date: 2025-11-04 15:00:00+00:00. Title: צה"ל: איתרנו מתחם שהכיל משגרים ורקטות והשמדנו מנהרה בצפון הרצועה
Summary: 
Full text: לוחמים מחטיבה 11 (יפתח) איתרו מתחם שהכיל משגרים, רקטות ועמדות שיגור של חמאס בלב שכונת שג'אעיה שבצפון רצועת עזה. כמו כן, לוחמים מחטיבה 188 ומיהל"ם איתרו והשמידו מנהרה תת-קרקעית באורך של מאות מטרים ובעומק של עשרות מטרים באזור ג'באליה שבצפון הרצועה. לפי דובר צה"ל, המנהרה שימשה את מחבלי חמאס לשהייה ממושכת והתארגנות לפעילויות טרור נגד צה"ל.

--------------------------------------------------

Date: 2025-11-04 15:40:57+00:00. Title: רוכב אופנוע נפגע מרכב בגליל המערבי, מצבו קשה
Summary: 
Full text: רוכב אופנוע מנהריה בן 46 נפצע באורח קשה בתאונה עם רכב בכביש 89, ליד צומת מעלות שבגליל המערבי. שני נוסעי הרכב נפצעו באורח קל. צוות מד"א פינה אותם למרכז הרפואי לגליל בנהריה.
word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word

--------------------------------------------------

Date: 2025-11-04 15:39:18+00:00. Title: עקב "סוגיה ביטחונית": עוצר המראות בשדה תעופה בוושינגטון די.סי.
Summary: 
Full text: רשות התעופה הפדרלית בארה"ב (FAA) הכריזה על הקפאת המראות בשדה התעופה הלאומי על שם רונלד רייגן בוושינגטון די.סי. בעקבות "סוגיה ביטחונית". לפי אתר "פלייט רדאר 24" (Flightradar24), שמנטר מסלולי טיסות בעולם, מדובר ב"איום לא-מאומת" על מטוס של חברת "יונייטד איירליינז" שהוזז מכלי טיס אחרים בשדה.

--------------------------------------------------

Date: 2025-11-04 16:13:09+00:00. Title: תקלה נוספת בערכת הסקר הגנטי לנשים של חברת גאמידור
Summary: 
Full text: תקלה נוספת נמצאה בערכת הסקר הגנטי המורחב המיועדת לנשים לפני כניסה להיריון של חברת גאמידור. כך נודע ל-ynet. לפני כחודשיים התגלתה בערכה תקלה באיתור נשאות למחלת ניוון שרירים על שם דושן. התקלה החדשה קשורה לאופן הפענוח של בדיקת הנשאות ל-6 מוטציות שעלולות לגרום למחלות שונות. בחברה מסרו: "נערכת סריקה מחודשת לכל הנבדקים הרלוונטיים ללא צורך בזימונם לבדיקה מחדש".

--------------------------------------------------

Date: 2025-11-04 15:55:24+00:00. Title: חושפת פרשת הדלפת הסרטונים משדה תימן זומנה להשלמת מתן עדות
Summary: 
Full text: המקורבת לפרקליטה הצבאית היוצאת יפעת תומר-ירושלמי, שחשפה את פרשת הדלפת הסרטונים משדה תימן, זומנה להשלמת מתן עדות. הזימון נשלח לאחר חקירת תומר-ירושלמי ושל התובע הצבאי הראשי לשעבר מתן סולומש. צוות החקירה מחזיק ממצא ראייתי שלפיו הפצ"רית היוצאת גילתה עניין חוזר ונשנה בתוצאות בדיקת הפוליגרף של המקורבת שלה. החקירות מתבצעות במתקן של משרד הביטחון כדי לשמור על מידור ועל סודיות מרבית.

--------------------------------------------------

Date: 2025-11-04 15:43:47+00:00. Title: נקבע מותו של רוכב האופנוע שנפגע מרכב בגליל המערבי
Summary: 
Full text: word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word

--------------------------------------------------

Date: 2025-11-04 16:17:34+00:00. Title: חלל חטוף הועבר לצלב האדום - ונמצא בדרכו לכוח צה"ל בעזה
Summary: 
Full text: word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word

--------------------------------------------------

Date: 2025-11-04 14:35:47+00:00. Title: משרד הבריאות: שני חולי חצבת נסעו בתחבורה ציבורית - זה היה המסלול שלהם
Summary: 
Full text: משרד הבריאות עדכן כי שני חולי חצבת נסעו בתחבורה ציבורת ומבקש מאנשים ששהו במקומות ובשעות שציין לוודא כי הם מחוסנים. לפי המשרד, החולים נסעו במקומות ובימים הבאים: ב-28 וב-29 באוקטובר באוטובוס מפתח תקווה לבני ברק (קו 292) בשעה 7:16, ואוטובוס מבני ברק לפתח תקווה (קו 292) בשעה 14:45; ב-29 באוקטובר באוטובוס מפתח תקווה לתל אביב (קו 166) בשעה 9:00, ורכבת מתל אביב להרצליה בשעה 13:15. אחד מהם שהה באותו תאריך באולם אירועים בירושלים ברחוב דוברת שלום 6; ב-30 באוקטובר באוטובוס מירושלים לבני ברק (קו 416) בחצות, ולאחר מכן אוטובוס מבני ברק לפתח תקווה (קו 292), וכן באוטובוס מפתח תקווה לתל אביב (קו 166) בשעה 9:00, ורכבת מתל אביב להרצליה בשעה 13:15.

--------------------------------------------------

Date: 2025-11-04 13:50:07+00:00. Title: שני צעירים נפצעו קל מירי באשקלון
Summary: 
Full text: word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word

--------------------------------------------------

Date: 2025-11-04 12:53:43+00:00. Title: שרן השכל: "יש כמה חברי קואליציה שיצביעו נגד הנוסח המוצע לחוק הגיוס"
Summary: 
Full text: סגנית שר החוץ שרן השכל אמרה בכנס של ארגוני המילואים בכנסת בנושא חוק הפטור מגיוס כי ישנה קבוצה של יותר מ-7 ח"כים מהקואליציה שיצביעו נגד הנוסח הנוכחי שמוצע. ח"כ יולי אדלשטיין, שהגיע גם הוא לכנס, הוסיף: " במשך שנה וחצי לא השתמשתי בביטוי 'חוק ההשתמטות', אבל אחרי שראיתי את הפרסומים קראתי לו 'חוק ההשתמטות'".

--------------------------------------------------

Date: 2025-11-04 14:55:41+00:00. Title: נמחקה תביעת עובדת מעון ראש הממשלה נגד שרה נתניהו
Summary: 
Full text: בית הדין האזורי לעבודה בירושלים מחק את תביעת עובדת מעון ראש הממשלה סילביה גנסיה נגד שרה נתניהו על התעמרות בעבודה, בשל התעלמותה והתעלמות עורך דינה מהחלטות בית הדין ואי-הגשת סיכומים בתיק במשך חודשים. "אורך הרוח של בית הדין הפך כר נוח לתובעת לזלזל בהליך", נכתב בפסק הדין. כעת, עורך דינה פועל לבטל את פסק הדין וטוען: "הייתי במילואים".

--------------------------------------------------

Date: 2025-11-04 13:30:05+00:00. Title: הרמטכ"ל בירך על מינוי עו"ד איתי אופיר לתפקיד הפצ"ר: "היה המועמד המוביל"
Summary: 
Full text: הרמטכ"ל אייל זמיר בירך את מינויו של עו"ד איתי אופיר לתפקיד הפרקליטת הצבאי הראשי, במקומה של האלופה יפעת תומר-ירושלמי, החשודה בפלילים בפרשת הדלפת הסרטונים משדה תימן ובמסירת תצהירי השקר לבג"ץ. לפי דובר צה"ל, "עו"ד אופיר היה מועמדו המוביל של הרמטכ"ל לתפקיד. הרמטכ"ל ימשיך לפעול לייצוב הפרקליטות הצבאית במהרה לשם הגנה על חיילי צה"ל".

--------------------------------------------------

Date: 2025-11-04 12:52:34+00:00. Title: תומר-ירושלמי המליצה בעבר לתפקיד היועמ"ש על מועמדו של כ"ץ לפצ"ר
Summary: 
Full text: הפרקליטה הצבאית הראשית היוצאת, האלופה יפעת תומר-ירושלמי, סייעה למועמד שר הביטחון לתפקיד הפצ"ר, עו"ד איתי אופיר, להיבחר לתפקיד היועץ המשפטי לממשלה כשהתמודד מול גלי בהרב-מיארה. סיועה של תומר-ירושלמי, החשודה בפלילים בפרשת הדלפת הסרטונים משדה תימן ותצהירי השקר לבג"ץ, התבטא במכתב המלצה ארוך שכתבה עבורו.

--------------------------------------------------

Date: 2025-11-04 12:28:11+00:00. Title: חמאס: נעביר הערב חלל חטוף לישראל
Summary: 
Full text: גדודי עז א-דין אל-קסאם, הזרוע הצבאית של חמאס, הודיעו כי ימסרו חלל חטוף לישראל בשעה 20:00 בערב. ההודעה מגיעה אחרי שבארגון הטרור הודיעו מוקדם יותר כי איתרו חלל חטוף בשג'אעיה, בצד הישראלי של הקו הצהוב.
word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word

--------------------------------------------------

Date: 2025-11-04 13:27:42+00:00. Title: קשיש אותר ללא רוח חיים בדירה באשדוד, קרובת משפחתו עוכבה לחקירה
Summary: 
Full text: המשטרה עיכבה לחקירה אישה בשנות ה-50 לחייה אחרי שקרוב משפחתה, קשיש בשנות ה-80 לחייו, אותר ללא רוח חיים בדירה באשדוד. במשטרה החליטו לשלוח את גופתו של הגבר למכון לרפואה משפטית באבו כביר כדי לשלול חשד כלשהו, על אף שאין עליה סימני אלימות.

--------------------------------------------------

Date: 2025-11-04 12:58:24+00:00. Title: טראמפ על הבחירות בניו יורק: "כל יהודי שיצביע לממדאני הוא אדם טיפש"
Summary: 
Full text: נשיא ארה"ב דונלד טראמפ התייחס לבחירות שיערכו היום לראשות העיר ניו יורק. ברשת Truth Social שבבעלותו כתב: "כל יהודי שיצביע עבור זוהראן ממדאני, שונא יהודים מוכח ומוצהר, הוא אדם טיפש!!!".

--------------------------------------------------

Date: 2025-11-04 12:24:33+00:00. Title: כביש 85 נפתח לתנועה
Summary: 
Full text: word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word

--------------------------------------------------

Date: 2025-11-04 12:19:40+00:00. Title: ישראל והודו חתמו על מזכר הבנות לחיזוק שיתופי פעולה
Summary: 
Full text: מנכ"ל משרד הביטחון אמיר ברעם ומנכ"ל משרד ההגנה של הודו רג'ש קומר סינג חתמו על מזכר הבנות (MOU) לחיזוק שיתופי הפעולה הביטחוניים, התעשייתיים והטכנולוגיים בין ישראל להודו. לפי משרד הביטחון, במסגרת הביקור נפגשה משלחת הודית עם שר הביטחון ישראל כ"ץ ונערך פאנל מיוחד בהשתתפות מנכ"לי התעשיות הביטחוניות הגדולות, שבמהלכו הוצגו טכנולוגיות ישראליות חדשניות ופורצות דרך.

--------------------------------------------------

Date: 2025-11-04 12:00:00+00:00. Title: שביעות הרצון של המאושפזים במלחמה: סורוקה מוביל מבין מרכזי העל
Summary: 
Full text: בית החולים סורוקה מוביל בדירוג שביעות הרצון של המאושפזים במלחמה מבין מרכזי העל. כך עולה מסקר חווית המטופל במחלקות אשפוז שמפרסם משרד הבריאות. סורוקה מקבוצת כללית מוביל מבין מרכזי העל עם ציון מסכם של 85%, בית החולים מאיר בראש רשימת בתי החולים הגדולים עם 84%. מבין בתי החולים הבינוניים, בית חולים כרמל הוא עם הציון הגבוה ביותר - 85%, ולניאדו במקום הראשון ברשימת בתי החולים הקטנים - 88%. לפי הנתונים, הציון הלאומי עומד על 82%, ומעיד על שביעות רצון טובה מחוויית האשפוז.

--------------------------------------------------

Date: 2025-11-04 12:00:00+00:00. Title: מבקר המדינה: סמוטריץ' הבטיח לקצץ בכספים הקואליציוניים - והגדיל אותם
Summary: 
Full text: מבקר המדינה מתניהו אנגלמן פרסם דוח על התנהלות משרד האוצר בשנים האחרונות, בדגש על התקופה שלפני מלחמת חרבות ברזל ובמהלכה. לפי הדוח, הקבינט החברתי-כלכלי כמעט שלא התכנס בשנים האחרונות, כולל בימי המלחמה, לא קיבל החלטות משמעותיות והיה למעשה חסר כל חשיבות ויכולת להשפיע על המשק. באוצר לא התקיים מ-2016 אפילו תרגיל אחד למקרה שיהיה צורך לתקצב מלחמה. בנוסף, קבע המבקר כי שר האוצר בצלאל סמוטריץ' הבטיח ולא קיים לקצץ במידה ניכרת את הכספים הקואליציוניים לטובת המלחמה, ובשלב מסוים אף הגדיל את הכספים הקואליציוניים בניגוד מוחלט להבטחתו לקצץ בהם.

--------------------------------------------------

Date: 2025-11-04 11:24:33+00:00. Title: סמוטריץ': משוכנע שמינויו של איתי אופיר לפצ"ר יוביל את התיקון למערכת
Summary: 
Full text: שר האוצר בצלאל סמוטריץ' בירך על מינויו של איתי אופיר לתפקיד הפצ"ר במקומה של יפעת תומר-ירושלמי. הוא מסר כי "אין ראוי ומתאים ממנו כדי להבריא את מערכת הפרקליטות הצבאית. לוחם וקצין במילואים ובעל עמוד שדרה ערכי ציוני ומקצוען מן השורה הראשונה. אני משוכנע שהמינוי המצוין הזה של שר הביטחון יוביל את התיקון הדרוש למערכת".

--------------------------------------------------

Date: 2025-11-04 11:51:29+00:00. Title: רוטמן דורש מהיועמ"שית להתייצב לדיון, מסתמן: היא לא תגיע
Summary: 
Full text: יו"ר ועדת חוקה, חוק ומשפט שמחה רוטמן דורש מהיועצת המשפטית לממשלה גלי בהרב-מיארה להתייצב מחר לדיון בפרשת הפרקליטת הצבאית הראשית יפעת תומר-ירושלמי. רוטמן מסתמך על תקנון הכנסת שמחייב נושאי משרה להתייצב לוועדה ולמסור בה "מידע" שבידיהם על פעילות הגוף שבהם הם מכהנים לצורך הדיון. בתחילת השבוע הסתמן שבהרב-מיארה לא תגיע לוועדה מכיוון שאנשי מערכת אכיפת החוק לא מוסרים מידע על חקירות תלויות ועומדות.

--------------------------------------------------

Date: 2025-11-04 11:39:35+00:00. Title: שני מחבלי חמאס נעצרו בשכם בידי מסתערבים
Summary: 
Full text: לוחמי יחידת דובדבן עצרו שני מחבלים מבוקשים במחנה בלאטה ובכפר מסאכן שעבייה בשכם בשתי פעילויות מסוערבות שנערכו במקביל, באמצעות הכוונה של שב"כ. לפי דובר צה"ל, המחבלים מזוהים עם חמאס.
word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word

--------------------------------------------------

Date: 2025-11-04 11:21:43+00:00. Title: הרמטכ"ל המליץ על מינויו של איתי אופיר לפצ"ר
Summary: 
Full text: הרמטכ"ל אייל זמיר המליץ לשר הביטחון ישראל כ"ץ על מינויו של עו"ד איתי אופיר לפצ"ר במקומה של יפעת תומר ירושלמי. אופיר כיהן בעבר כיועץ משפטי למערכת הביטחון, עבד כעורך דין במגזר הפרטי בישראל ובארה"ב והיה שותף בכיר במשרד עורכי דין בתל אביב. ב-2022 נבחר אף על-ידי ועדת האיתור כאחד משלושת המועמדים לתפקיד היועץ המשפטי לממשלה, והתחרה על התפקיד עם היועמ"שית הנוכחית גלי בהרב-מיארה.

--------------------------------------------------

Date: 2025-11-04 11:44:27+00:00. Title: כביש 553 נפתח לתנועה
Summary: 
Full text: word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word

--------------------------------------------------

Date: 2025-11-04 11:14:18+00:00. Title: כבאות והצלה: 23 צוותים וארבעה מטוסים פועלים לכבות את השרפה בעין ורד
Summary: 
Full text: word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word word

--------------------------------------------------

Date: 2025-11-04 18:18:48+00:00. Title: הסיוע לרצועת עזה חונק את המסחר: הייבואנים במעבר ניצנה על סף קריסה
Summary: יבואנים מתלוננים כי מאז תחילת העברת הסיוע ההומניטרי לרצועה, משאיותיהם נתקעות ימים ארוכים בשל עדיפות שניתנת לסיוע • לטענתם, הנזק המצטבר נאמד במאות אלפי שקלים, וחלקם לא הצליחו להעביר סחורה אחת זה שבועות • “פעם היינו מכניסים 80 משאיות ביום - היום רק עשר”
Full text: ל"ישראל היום" נודע היום (שלישי) כי ייבואנים ישראלים הפועלים במעבר ניצנה מתלוננים על פגיעה כלכלית קשה מאז תחילת העברת הסיוע ההומניטרי לעזה - ובפרט מאז חתימת ההסכם האחרון עם חמאס. זאת בעקבות קושי בהעברת המשאיות שלהם במעבר.
לפי היבואנים, הדרג המדיני נותן עדיפות להכנסת הסיוע ההומניטרי בשעות פתיחת המעבר - בעקבות ההתחייבות להכניס מאות משאיות במסגרת עסקת החטופים האחרונה. כך, משאיות מסחריות נתקעות במשך ימים ארוכים במעבר, מה שמוביל לעיכובים, נזקים במשלוחים והפסדים כספיים רבים.
אחד מהיבואנים העריך בשיחה עם "ישראל היום" כי מדובר בנזק כולל של מאות אלפי שקלים. הוא הוסיף כי כמה מהם פנו יחד לשרים ולמשרדי הממשלה, אך אף גורם לא רצה לטפל בסוגייה עד כה. חלק מהיבואנים אף מעידים שלא הצליחו להכניס משאית אחת מאז ההסכם עם טראמפ.
על פי נתונים שהגיעו לידי "ישראל היום", קרוב למאה משאיות סיוע נכנסו בממוצע בכל יום בשבועיים האחרונים דרך מעבר ניצנה, בעוד שכעשר משאיות ייבוא מסחרי בלבד נכנסו.
״הכי קל להגיד זה הסיוע שהתחייבנו אליו - ואין מה לנסות. אבל אי אפשר לזרוק את כל העול עלינו. אף אחד כבר לא רוצה לעבוד איתנו. פעם היינו מכניסים 80 משאיות ביום - היום רק 10 מסחריות״, סיפר אחד הייבואנים. ״אם היה עוד שעה לעבוד פה - היה עוד הספק. לפחות לצמצם את הפער. חייבים למצוא פתרון, אי אפשר להשאיר אנשים ככה - מאות אלפי דולרים נשפכו עד עכשיו״.
מנכ״ל חברת פניציה זכוכית, מאיר פרץ, כתב למנהל המעבר רועי כהן: ״החשיבות ההומניטרית של העברת הסיוע מובנת וברורה, אך לצערי הדבר גורם לעיכוב משמעותי בכניסת סחורות חיוניות למשק הישראלי בכלל, ולענף הבנייה בפרט – שנפגע קשות בעקבות נזקי המלחמה בארץ״.
מרשות שדות התעופה נמסר: "רש"ת עובדת על פי הנחיות הגורם המדיני והגורמים המנחים".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 17:57:15+00:00. Title: "אני אירה לך 10 כדורים בראש": עסקת קורקינט שהפכה לשוד באקדח
Summary: אדם ניסה למכור קורקינט חשמלי ברמלה • לאחר שהגיע למפגש שתואם מראש במקום עסקה חלקה נתקל במספר חמושים ששדדו אותו • המתלונן, שנבהל מהאיום, עזב את המקום בחיפזון בעוד החשודים נמלטים עם הקורקינט הגנוב
Full text: קורקינט חשמלי שנמכר דרך מודעה ברשת הפך לזירת שוד אלים בעיר רמלה, כאשר לפי החשד המוכר אוים באקדח לאחר שהגיע למפגש שתואם מראש. האירוע התרחש בימים האחרונים בשעות אחר הצהריים, כאשר מוכר הקורקינט הגיע לפגישה שנקבעה בעקבות מודעת מכירה שפרסם, אך במקום עסקה חלקה נתקל במספר חשודים שלקחו ממנו את הכלי בכוח.
היום בצהריים, הובא חשוד במעשה לדיון בבית משפט השלום בראשון לציון, שם ציין נציג המשטרה כי הקורבן דיווח כי כאשר ביקש תשלום עבור הקורקינט, אחד החשודים הוציא אקדח ואיים עליו: "אם תבקש כסף, נירה לך 10 כדורים בראש". המתלונן, שנבהל מהאיום, עזב את המקום בחיפזון בעוד החשודים נמלטים עם הקורקינט הגנוב. בתוך זמן קצר מהאירוע, כוחות המשטרה הגיעו למתחם משפחתי ושם נמצא הקורקינט שזוהה כזה שנשדד.
הסנגור טען כי מרשו הגיע מרצונו לתחנת המשטרה ללא מכשיר טלפון, וכי המשטרה טרם הטיחה בפניו את חומר הראיות הקיים נגדו. "כרגע מחומר הראיות עדיין לא הוטח בו משיקולי חקירה", אישר נציג המשטרה.
בסופו של דבר, הסנגור הגיע להסכמה עם המשטרה כי מרשו ישאר במעצר 3 ימים נוספים והשופטת ציפי קוינט שילוני, האריכה את מעצרו לאחר שקבעה כי קיים חשד סביר הקושר את החשוד לעבירות המיוחסות לו.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 17:59:15+00:00. Title: בעקבות "התרעה על פצצה": התנועה בנמל התעופה של וושינגטון הבירה נעצרה
Summary: 
Full text: מנהל התעופה הפדרלי הודיע הערב (שלישי, שעון ישראל) כי עצר את תנועת הקרקע בנמל התעופה הלאומי רייגן וושינגטון עקב "בעיה ביטחונית", הערוץ האמריקני "בלומברג" דיווח כי כוחות הביטחון קיבלו התרעה על פצצה.
BREAKING: All flights at Reagan National Airport (DCA) have been halted following a reported bomb threat on an arriving aircraft. The aircraft has been relocated to the east side of the airfield as a safety precaution. pic.twitter.com/19UWDKa34O
— Breaking911 (@Breaking911) November 4, 2025
נמל התעופה הלאומי הודיע בחשבון ה-X הרשמי כי כלל התנועה בנמל התעופה נעצרה לחלוטין, לפי דיווחים בכלי התקשורת בלומברג ובסוכנות הידיעות הבריטית "רויטרס" על פי אנשים יודעי דבר,
המטוס של חברת התעופה האמריקנית "יונייטד איירליינס" הגיע מיוסטון לוושינגטון DC, הנוסעים פונו מהמטוס המדובר והוא הורחק משאר המטוסים הנמצאים בנמל התעופה. גורם יודע דבר סיפר לרויטרס כי ה"איום הביטחוני" נמצא בבדיקה מעמיקה.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 18:03:04+00:00. Title: התייצבה לצידנו: הצעד המפתיע של רוסיה נגד הרחקת הספורטאים הישראלים
Summary: באופן מפתיע למדי,  דוברת משרד החוץ הרוסי, שהספורטאים שלה כן מורחקים, סיפקה הצהרה לא צפויה - שעשויה לעזור לספורט הישראלי: "התשובה שלנו ברורה, ספורט ופוליטיקה לא צריכים להיות שזורים" • וגם: ההסבר של סגן מנכ"ל הוועד האולימפי לשעבר לגבי ההבדלים בין המדינות
Full text: בהצהרה מפתיעה, רוסיה הביעה תמיכה בעמדת ישראל על רקע הקריאות הגוברות בעולם להרחיק ספורטאים ישראלים מתחרויות בינלאומיות בעקבות הלחימה בעזה, שהסתיימה לאחרונה. המדינה, שהספורטאים שלה כן מושעים מתחרויות עולמיות מאז הפלישה לאוקראינה, טענה כי אין לערב פוליטיקה בספורט.
דוברת משרד החוץ הרוסי, מריה זאחארובה, אמרה בראיון לערוץ Match TV: "אני נשאלת לא פעם - מדוע ספורטאים ישראלים רשאים להתחרות למרות המתרחש בעזה ומדיניותה של ישראל? התשובה שלנו ברורה, ועמדתה של רוסיה בעניין הזה גלויה וישרה - ספורט ופוליטיקה לא צריכים להיות שזורים".
דבריה של זאחארובה נתפסו בעולם כסוג של תמיכה בישראל, על רקע גל חרמות הולך ומתרחב נגד נציגיה בתחרויות שונות. בחודשים האחרונים ניצבה ישראל בפני מחאות במדינות כמו ספרד, נורבגיה ואינדונזיה, כאשר לאחרונה אף סורבו ויזות למתעמלים ישראלים, ובהם האלוף האולימפי ארטיום דולגופיאט, לקראת אליפות העולם בהתעמלות מכשירים.
"ישראל מכבדת את אמנת האולימפיאדה"
בעוד מדינות מוסלמיות כמו אינדונזיה קראו להרחיק את ישראל כליל מהמערכת האולימפית, הוועד האולימפי הבינלאומי הדגיש כי "ישראל מכבדת את אמנת האולימפיאדה", ולכן אינה נמצאת באותו מצב כמו רוסיה ובלארוס, שהורחקו בעקבות פלישתן לאוקראינה.
סגן מנכ"ל הוועד האולימפי לשעבר, פרה מירו, הסביר כי "המצבים שונים: רוסיה סיפחה טריטוריות השייכות לאוקראינה, בעוד הוועד האולימפי הישראלי מעולם לא טען שפלסטין שייכת לו".
עם זאת, זאחארובה תקפה את הסטנדרטים הכפולים של מדינות המערב:
"מדינות דורשות להחמיר נגד רוסיה, אך באותו זמן מונעות מאיתנו לדבר על אפליה. אתם חוצים את גבול ההיגיון. קראו את האמנה ואת החלטות העצרת הכללית של האו"ם", אמרה.
ההצהרה הרוסית, שנשמעה על רקע ניתוק יחסים ספורטיביים נרחבים עם מוסדות מערביים, פורשה על ידי פרשנים כסוג של איתות מדיני מפתיע - ייתכן גם כניסיון להעמיק את הקרבה הדיפלומטית בין מוסקבה לירושלים בעידן שבו שתיהן ניצבות בפני ביקורת בינלאומית גוברת.
הכתבות ועידכוני הספורט החמים אצלך בטלגרם
להצטרפות

--------------------------------------------------

Date: 2025-11-04 18:15:20+00:00. Title: "המצוד" אחר הטלפון של הפצ"רית: "מצאו זהב, אבל לא את המכשיר"
Summary: איתן נחום, שמארגן את החיפושים עם גלאי מתכות, מסכם 24 שעות ללא תוצאות • "באנו לעשות רק טוב כדי להגיע לחקר האמת" • וגם: הרגע הדרמטי שבו חשבו שמצאו את "השלל" - והאכזבה
Full text: מאז התברר שהטלפון של הפצ"רית האלופה יפעת תומר ירושלמי, נעלם באופן מסתורי בחוף השרון בהרצליה שלשום (ראשון) בחוף השרון בהרצליה, נערכים אחריו חיפושים על ידי מתנדבים וכוחות חילוץ. החיפושים מתבצעים על החוף באמצעות גלאי מתכות, ובים - בעזרת צוותי צוללנים.
את החיפושים מוביל איתן נחום, המכונה "איתן גלאים", שמפעיל קבוצת חובבים המשתמשים בגלאי מתכות. נחום הודיע על פרס של 100 אלף שקלים למי שימצא את המכשיר וימסור אותו לידיו.
"התחלנו את החיפושים אתמול בצהריים", הוא מספר. "קיבלנו מידע באיזו נקודה מצאו השוטרים את הפצ"רית כשהיא יצאה מהים, ומאז אנחנו מחפשים. יצאנו לחפש כי אנחנו רוצים צדק. כולם פה שירתו בצבא, ורוצים לדאוג למי שמשרת, באנו לעשות רק טוב כדי להגיע לחקר האמת".
אתמול נרשם רגע מותח, כאשר אחד המחפשים מצא טלפון. "פתאום מצאנו טלפון סמסונג בתוך המים. חשבנו שזה הטלפון שלה. עצרנו את החיפוש, הזמנו משטרה והבאנו את הממצאים למשטרה. בינתיים התברר שאולי זה לא המכשיר שלה".
היום יצאנו ליום חיפושים נוסף. הגיעו הרבה צוללנים. "מצאו זהב, אבל לא מצאו את הטלפון של הפצ"רית", איתן אומר - במעט אכזבה מעורבבת עם תקווה.
"בשביל לעורר את העניין ושאנשים יצאו מהבתים לחפש - נתתי הצעה של 100 אלף שקלים למי שימצא את הטלפון ויביא לי אותו. זה עדיין בתוקף, אז אם מישהו ימצא, אנחנו נשלם לו על זה. אנחנו יודעים שהיה לה אייפון 14 פרו. מדובר בטלפון שהוא חסין למים, כך שאם נמצא אותו - יהיה ניתן להוציא ממנו חומר".
איתן לא באמת מאמין שהטלפון נפל במקרה למים או אבד במקרה. "אני חושב שהיא ניסתה לאבד אותו. אנחנו לא יודעים אם הוא נפל לה בחוף או בתוך המים ולכן אנחנו מחפשים בכל האזור".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 17:45:00+00:00. Title: ליגת האלופות: סלביה פראג - ארסנל
Summary: 
Full text: 0: שריקת פתיחה
דקה 24: צהוב - אית'ן נ'וואנרי (ארסנל)
דקה 32: פנדל - בוקאיו סאקה (ארסנל)
דקה 37: צהוב - מיקל מרינו (ארסנל)
כתבה זו נוצרה אוטומטית לפי מידע שהתקבל מחברת טלספורט ומתעדכנת בזמן אמת.
טעינו? נתקן! אם מצאתם טעות בכתבה, נשמח שתשתפו אותנו
דקה 24: צהוב - אית'ן נ'וואנרי (ארסנל)
דקה 32: פנדל - בוקאיו סאקה (ארסנל)
דקה 37: צהוב - מיקל מרינו (ארסנל)
כתבה זו נוצרה אוטומטית לפי מידע שהתקבל מחברת טלספורט ומתעדכנת בזמן אמת.
הכתבות ועידכוני הספורט החמים אצלך בטלגרם
להצטרפותטעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 17:45:00+00:00. Title: ליגת האלופות: נאפולי - איינטרכט פרנקפורט
Summary: 
Full text: 0: שריקת פתיחה
כתבה זו נוצרה אוטומטית לפי מידע שהתקבל מחברת טלספורט ומתעדכנת בזמן אמת.
טעינו? נתקן! אם מצאתם טעות בכתבה, נשמח שתשתפו אותנו
כתבה זו נוצרה אוטומטית לפי מידע שהתקבל מחברת טלספורט ומתעדכנת בזמן אמת.
הכתבות ועידכוני הספורט החמים אצלך בטלגרם
להצטרפותטעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 17:00:47+00:00. Title: יש סלנג חדש ברשת: “Spiritually Israeli”, וזה לא מחמיא
Summary: מונח שמתגלגל ברשת בתקופה האחרונה מתייחס לטעם שלנו, הישראלים • אם שוטטתם בטיקטוק אולי נתקלתם באנשים שעורכים רשימות של דברים שהם שונאים ומכנים אותם ״Spiritually Israeli״ • בפועל אפשר להגדיר את התופעה כאנטישמיות בתחפושת • מי ש"זכו" לעלבון האינטרנטי החדש הם בין היתר רשת לינקדאין, שוקולד דובאי וטיילור סוויפט
Full text: שיטוט ברחבי הרשת בזמן האחרון מראה סנטימנט שלילי בואכה אנטישמיות בכל מה שקשור בישראל. אבל עכשיו יש לזה כבר ממש שם והמשגה: Spiritually Israeli. מדובר בסלנג שמשתמשים בו ברשת, והוא משמש לתיאור טרנדים, מוצרים ופעילויות, שנחשבים בעיני חלק מהציבור לייצוג של התרבות והטעם הישראלי - בהיבט שלילי. מעכשיו במקום סתם ״לרדת״ על משהו ולהגיד שהוא גרוע פשוט קוראים לו ״spiritually Israeli” במקום.
לפי הסבר אינטרנטי אחד התפיסה הזו התבססה פחות או יותר באינטרנט בעקבות סרטון שנשא את הכותרת: “I’m an Artist From Israel and This Is My Art”, ובו אמן ישראלי שמציג את עבודתו והיא נחשבה בעיני חלק מהצופים לריקה מבחינה תרבותית.
I want everyone to know that THIS is what kicked off the whole “I’m an artist from Israel and this is my art” meme lmfao pic.twitter.com/uAY1bRb4u2
— ɹoʇɐʇoɹ pɹoʍ (@wrotator) August 7, 2025
אבל זה ממש לא נשאר בגבולות הביקורת האומנותית או אמירה על תרבות הצריכה הישראלית. והכוונה היא בדרך כלל לדברים שמסמלים שטחיות, צעקנות, המוניות וחוסר טעם. וזה אכן ביטוי שנעשה בו שימוש לגנאי, אבל הוא מתייחס לכל מיני תופעות תרבותיות, כמו לדוגמה - הערצה לטיילור סוויפט או ליתר דיוק האלבום האחרון שלה The life of a showgirl, נחשב "Spiritually Israeli", אולי בגלל שהיא לבנה, עשירה, מיינסטרימית ולא סמל של תרבות אתנית כלשהי.
בסרטון מסויים בטיקטוק שזכה ל-128 אלף צפיות (נכון לזמן כתיבת שורות אלה), אומר הדובר "לקרוא לדברים שאתם לא אוהבים או שדוחים אתכם 'Spiritually Israeli' זה כל כך מגניב!"' ומשם הוא ממשיך ומונה את הדברים שהוא מכנה בכינוי הגנאי: "שוקולד דובאי, הדיסקוגרפיה של דרייק, ברנינג מן, הומואים שמרנים, לינקדאין, לנה דל ריי" ועוד. בסרטון אחר, מונה משתמשת נוספת אלמנטים שהיא כוללת בהגדרה הפוגענית, ובהם: סנפצ'אט, כל סוג של בינה מלאכותית, תפריטי מסעדות ב- QR קוד.
Have you heard of this cool new TikTok trend to call things that are lame or cringe “spiritually Israeli”?? Back in my day, people used to whisper their antisemitism. Now they make it into cute videos for likes. pic.twitter.com/vmgsyaXqhG
— Yael Bar tur 🤞 (@yaelbt) November 3, 2025
מנגד, יש מי שיוצאים נגד הביטוי וטוענים שזו פשוט אנטישמיות בגלגול שהוא כביכול ״מגניב״. ״בזמני אנשים היו לוחשים את האנטישמיות שלהם״, כתבה משתמשת ב-X (לשעבר טוויטר) ״עכשיו הם הופכים אותה לסרטוני וידאו ׳חמודים׳ בשביל לייקים״.

--------------------------------------------------

Date: 2025-11-04 17:21:27+00:00. Title: קווין דוראנט הפתיע - זה הרוקי שיהיה אחד הגדולים בתולדות ה-NBA
Summary: אחרי הניצחון של יוסטון רוקטס 102:110 על דאלאס מאבריקס, כוכב העל סיפק מחמאה אדירה ולא אופיינית לקופר פלאג - הבחירה הראשונה בדראפט 2025, שעד כה לא עונה על הציפיות • "הוא הולך להיות סיוט עבור הליגה, הוא שחקן פשוט אדיר" • וגם: ההסבר שלו לקושי שחווה הכישרון הצעיר בפתיחת דרכו בליגה הטובה בעולם
Full text: קווין דוראנט הוא אחד השחקנים הגדולים בהיסטוריה של ה-NBA, בכך אין ספק בכלל. הכוכב, שזכה בשתי אליפויות עם גולדן סטייט ובתואר ה-MVP ב-2014, נחשב לאחד משחקני ההתקפה הגדולים בהיסטוריה. הלילה (בין שני לשלישי), אחרי הניצחון של קבוצתו יוסטון רוקטס 102:110 על דאלאס מאבריקס - הוא סיפק מחמאה אדירה לבחירה הראשונה בדראפט, קופר פלאג.
"אני חושב שהוא הולך להיות שחקן פשוט אדיר", אמר הכוכב ל-"DallasHoopsJournal.com". "הוא הולך להיות סיוט עבור הליגה, אין לי ספק כי הוא יהיה אחד השחקנים הטובים בכל הזמנים", הגדיל והוסיף שחקן יוסטון.
דוראנט לא עצר שם. הוא המשיך ותמך ברוקי, שעד כה לא עומד בציפיות שיש ממנו בליגה הטובה בעולם: "הוא עובר ממשחק בעמדות ארבע וחמש בקולג' כדי לשחק כרכז או כשני גארד ב-NBA. זה היה דורש תקופת הסתגלות מכל אחד".
"השמיים הם הגבול עבור קופר פלאג"
"אני הגעתי לקולג' כשחקן בעמדות ארבע-חמש, ונכנסתי לליגה בעמדה שתיים. שינויי עמדה כאלה יכולים באמת להפיל אותך מוקדם בקריירה, אבל אני חושב שהוא עובד על זה ויש לו כבר כמה משחקים טובים. זו רק שאלה של זמן עד שהוא יבין את הדברים. הוא באמת מבין את התפקיד שלו - השמיים הם הגבול בשבילו".
האמפתיה של דוראנט מגיעה מניסיון אישי. באוניברסיטת טקסס שיחק בעמדות הפנים, ניצל את היתרון הפיזי ותקף את הסל. אך ב-NBA, כשהצטרף לסיאטל סופרסוניקס (ובהמשך לאוקלהומה סיטי), נדרש לעבור לעמדת הגארד, להתמודד מול שחקנים מהירים וללמוד משחק חיצוני. המעבר הזה לא היה קל, והוא מבין היטב את הקשיים שעמם פלאג מתמודד כעת.
קופר פלאג נכנס ל-NBA עם ציפיות עצומות. הוא נבחר ראשון בדראפט 2025 ומסמל את תחילתו של עידן חדש בדאלאס - העידן שאחרי לוקה דונצ'יץ'. בדאלאס רואים בו את הפנים של הבנייה מחדש, המאמן ג'ייסון קיד והג'נרל מנג'ר ניקו הריסון מאתגרים אותו לעבור מעמדת הפורוורד לעמדת גארד יוצר - ליזום התקפות ולקרוא מהלכים. שינוי כזה דורש זמן, בדיוק כפי שדוראנט עבר בתחילת דרכו.
אחרי שבעה משחקים בעונת הרוקי, קופר פלאג מעמיד ממוצעים של 13.6 נקודות, 6.3 ריבאונדים ו-2.9 אסיסטים - נתונים שממחישים את הוורסטיליות שהביאה אותו לבחירה מספר אחת.
הכתבות ועידכוני הספורט החמים אצלך בטלגרם
להצטרפות

--------------------------------------------------

Date: 2025-11-04 17:19:26+00:00. Title: השקר הלבן מהדייט הראשון - הפך לסיוט שהיא לא יודעת איך לצאת ממנו
Summary: צעירה התחתנה לאחרונה ושיתפה ברשת את הסוד שמלווה אותה משנות היכרות עם בעלה - שקר קטן מהדייט הראשון שהפך לטקס יומי שהיא לא מצליחה להימלט ממנו • הסיפור שלה הפך לוויראלי ועורר גל הזדהות ברשת
Full text: צעירה שהתחתנה לאחרונה שיתפה את עוקביה ברשת "רדיט" בשקר לבן ולא מזיק שסיפרה לבעלה בדייט הראשון שלהם - ושכעת היא מוצאת עצמה כלואה בתוכו. הבעל, שהיה אז בן זוגה, אוהב מאוד קפה איכותי, ולכן היא ציינה שגם היא אוהבת קפה. היא רצתה לשבור כך את הקרח ולמצוא נושא שיחה משותף. אולם מאז, בן זוגה, שהוא כיום בעלה, קונה לה כל הזמן קפה איכותי ומביא לה למיטה כל בוקר כוס אספרסו, כשהאמת היא שבפועל היא שונאת קפה.
חיה חיים כפולים
"אני מרגישה שקרנית וכמי שחיה חיים כפולים בתוך הבית של עצמה", כתבה הצעירה. "הכל התחיל בפגישה הראשונה עם בעלי. הוא אמר שהוא מאוד אוהב קפה אספרסו וכדי לקדם את השיחה אמרתי שגם אני אוהבת קפה. נגררתי ואמרתי לו שאני אוהבת את הקפה בלי סוכר, שחור וממכונת אספרסו. בעלי התלהב מכך, ומאז אני תקועה עם השקר הזה - כשבפועל קפה מבחינתי זה משקה בטעם מים שרופים".
המציאות המשונה הפכה מבחינתה למטרד של ממש, כשהיא חשה כלואה בשקר שיצרה בעצמה. "פעם אחת, כדי להפתיע אותי, הוא הזמין עבור שנינו קורס בריסטה פרטי. חייכתי באותו יום כל כך הרבה עד ששרירי הפנים שלי נתפסו", סיפרה. "הוא גם תכנן מראש את הדייטים שלנו לפי איכות הקפה באותו מקום. הוא קונה לי בימי ההולדת פולי קפה איכותיים ויקרים. גם כל המשפחה שלו מכירה אותי 'כנערת הקפה'. איני יודעת מה לעשות".
אחרי החתונה המצב רק החמיר
הצעירה סיפרה שאחרי החתונה השקר הזה הפך למציק עוד יותר. "עד החתונה הייתי שופכת את המשקה אחרי הלגימה הראשונה או שהייתי מביאה את הכוס לחבר בעבודה. כיום אני לא יכולה לעשות את זה", הסבירה. "היום, כשהוא מגיע עם כוס קפה למיטה, אני חייבת לשתות את הכוס הזאת. קפה הוא הריח הראשון שאני מריחה כל בוקר. אפילו למדתי לזייף התלהבות והמצאתי תערובת קלייה שהיא הכי 'אהובה' עליי".
המצב המשונה הזה הביא את הצעירה לפנות אל הגולשים כדי להבין מה היא הדרך הנכונה לפתור מצב כזה. "קשה לי מאוד! מה אני אגיד לבעלי? 'מותק, אתה זוכר את כל 800 כוסות הקפה שהכנת לי עד היום באהבה רבה במשך שנים? ובכן, סבלתי מכל אחת ואחת מהן'", הסבירה את הדילמה שלה.
תגובות ועצות מהגולשים
הפרסום הפך במהירות לוויראלי כאשר מאות אנשים הזדהו איתה וניסו להציע עצות. "תגידי שבעקבות בעיות שינה את צריכה לחתוך את צריכת הקפאין שלך מאוד", הציע גולש אחד. אחר ציין: "תגידי שהתחלת לסבול מצרבת קשה ולכן, מסיבות בריאותיות, את חייבת להפסיק עם הקפה".
גולשים אחרים הגיבו לשאלה בהומור קליל, כשהם ממחישים לצעירה שמצבה לא הכי גרוע בעולם. "תשמחי שבעלך לא בקטע של טיולים. תארי לך מה היה קורה אז", ציין אחד המגיבים בחיוך. אישה אחרת הציעה לשואלת לספר את האמת. "תראי, לדעתי את יכולה כבר לספר לו מה קרה והוא פשוט יצחק ויתחיל להכין לך כוסות תה בבוקר", כתבה.
כך או כך, היו גולשים רבים שהביעו הזדהות עם האישה וציינו עד כמה שקרים לבנים קטנים בדייטים מוקדמים יכולים להפוך לכדור שלג בלתי ניתן לעצירה.

--------------------------------------------------

Date: 2025-11-04 17:30:26+00:00. Title: עימות במסיק בשומרון: רחפן ביטחון פגע באזרחים, חייל ירה באוויר
Summary: עימות בישוב רבבה הסתיים בירי באזהרה • לוחמי מילואים דיווחו על ניסיון חטיפת רחפן הביטחון שנפל • מועצת שומרון דרשה נקיטת פעולות למניעת פרובוקציות בזמן הרגיש של איסוף הזיתים
Full text: במהלך עימות שאירע היום (שלישי) בסמוך ליישוב רבבה שבשומרון, התעמתו פעילים פלשתינים וישראלים עם לוחמי מילואים. לפי גורמי ביטחון, האירוע התרחש בזמן פעילות מסיק זיתים באזור, כאשר רחפן ביטחון ששימש את הכוחות נפל לקרקע, והמתקהלים ניסו לקחתו ללא אישור. אחד החיילים ירה באוויר לאחר שחש מאוים, והפעילים עזבו את המקום.
גורמי הביטחון במועצה האזורית שומרון מסרו כי עוד בשעות הבוקר התריעו על התקהלויות של עשרות פעילים ופלשתינים סמוך ליישוב. הרחפן נפל בעת ניסיון להרחיק את המתקהלים, ובעת שהכוחות הגיעו לאסוף אותו, נרשמה התקרית שגרמה לעימות ולירי האזהרה.
בסרטון שצולם בזירה נראה אדהם הריני, פעיל מהרשות, מתעמת עם החיילים ומנסה לקחת את הרחפן. בתיעוד נשמע הריני צועק על פעילים אחרים ומאשים אותם שלא הצליחו למנוע מהכוחות לאסוף את הרחפן, בעוד פעיל ישראלי מנסה להרגיעו.
ראש מועצת שומרון, יוסי דגן, התייחס לאירוע ואמר כי עונת המסיק הפכה ל"זמן רגיש שבו מתרחשות פרובוקציות מכוונות, לעיתים גם אלימות". לדבריו, יש לעצור את האירועים הללו ולמנוע את כניסת הפעילים לאזורי החיכוך. דגן הוסיף כי נדרשת פעולה תקיפה מצד גורמי האכיפה כדי למנוע עימותים עתידיים בין תושבים, חיילים ופעילים.

--------------------------------------------------

Date: 2025-11-04 16:57:32+00:00. Title: "לא אוהב את 'השמאל-ימין', זה קללה": הקלטות איזנקוט נחשפות | האזינו
Summary: אמר יו"ר מפלגת "ישר!" דיבר בכנס עם פעילים • ביקר את הפוליטיקאים שלטענתו לא סייעו בהחזרת החטופים ובבלימת הרפורמה: "הלחץ הציבורי הכריע" • וגם: הפרידה מגנץ וסוגיית הישיבה עם נתניהו
Full text: יו"ר מפלגת "ישר!" גדי איזנקוט דיבר היום (שלישי) בכנס עם פעילים, וביקר את האופוזיציה שבה היה חבר עד לא מזמן.
"אני מקווה מאוד שתקום ועדת חקירה ממלכתית", אמר איזנקוט, שהיה חבר קבינט בזמן חברותו במפלגת כחול לבן. "הסיבה שיש כאלה שלא רוצים, כי הם מפחדים מהאמת ומנסים להפיץ אמת אלטרנטיבית על מה היה לפני, מי גרם לזה, מערכת המשפט, ההפגנות בקפלן ובמקומות אחרים. ואני מקווה מאוד שהלחץ הציבורי ימנע את זה".
הוא הוסיף: "אני יכול להגיד לכם, מנקודת המבט שלי, ובזה אני לא גאה, שהתרומה של המערכת הפוליטית שאני הייתי שייך אליה הייתה קטנה ביחס ללחץ האזרחי שהביא לשתי תוצאות ציבוריות".
לדבריו, אחת, זה בלימת הרפורמה המשפטית או המהפכה המשטרית. מה שבלם אותה זה רק הלחץ הציבורי. והשבת החטופים, למי שהשמיץ את המשפחות ועמדתי שם בחלק גדול מהשבתות יחד איתם, הלחץ הציבורי הגדול של המשפחות ושל אזרחי ישראל שהגיעו פעם אחרי פעם לכל מפגש גם בכיכר החטופים וגם בהרבה מאוד מקומות בארץ, הם אלה שהניעו את הממשלה לפעול. מעבר לזה שהם גרמו למי שנמצא בשבי חמאס, החטופים, להרגיש שמישהו דואג להם, נלחם עבורם, וזה נתן להם הרבה מאוד כוח להמשיך ולשרוד".
איזנקוט המשיך: "ומכאן אני עובר לשדה הפוליטי. בסופו של יום ההכרעות על עתיד המדינה מתקבלות בשדה הפוליטי. שם מתקבלות ההחלטות, לטוב ולרע. אני מקווה מאוד שהלקח של שלוש השנים האחרונות שנראה בפוליטיקה הישראלית, הרבה מאוד צעירים וצעירות שמבינים שזה המקום להשפיע, והרבה מאוד צעירים שייכנסו לחיים הפוליטיים, למרחבי השפעה, שיכולים להיות בחינוך, במנהיגות מקומית ובמנהיגות לאומית".
איזנקוט הוסיף: "אני יכול לומר לכם שהצטרפתי לבני גנץ גם כי האמנתי בדרך, היכרות, היכרות, והלכנו ביחד שלוש שנים, ואני החלטתי בידידות גדולה להיפרד ממנו, לא בכעס גדול כמו שמתואר בחלק מאתרי התקשורת. היו כמה שיחות ונפרדנו בלחיצת יד ודיברנו מאז העזיבה שלי והתכתבנו ונמשיך לעשות הכול כדי שיהיה טוב למדינת ישראל עם כל קוראים חיובי בפוליטיקה הישראלית.
"ואני החלטתי לעזוב, התלבטתי כמה ימים והחלטתי להגדיר לעצמי מטרה, שאני אפעל לקדם מטרה לבניית אלטרנטיבה שלטונית ציונית של ברית המשרתים כדי שתוביל את מדינת ישראל מוקדם ככל האפשר למציאות טובה יותר בכל תחומי העשייה".
"פה הקמתי מפלגה, הגדרתי את התוכן שלה, הוא נמצא עם 12 עקרונות, פרסמתי אותם לציבור, הדברים שאני מאמין בהם, קיימתי עשרות מפגשים עם כל ראשי המפלגות כדי לנסות לגבש הסכמות, קווי פעולה משותפים, קווי יסוד, ואפילו לנסות לדבר על עקרונות לבניית מנהיגות כדי למנוע את המציאות שהייתה במערכות הבחירות האחרונות, ובעיקר באחרונה, שאין אופטימיזציה פוליטית במפלגות המרכז".
עוד אמר איזנקוט: "אני מאוד לא אוהב את השמאל-ימין ואני מקווה מאוד שנצליח לבטל את הקללה הזאת של שמאל-ימין, אלא לדבר על מה כל מפלגה מביאה, אולי כל מערך מפלגות מביא איתו ומה הוא מבטיח לאזרחי מדינת ישראל, ושהשיפוט יהיה על זה בלא סיסמאות של ביבי-טיבי, ביבי-גלי וכל הגימיקים של ערבים נוהרים לקלפיות ואוטובוסים והפחדות על מי יחלק את ירושלים, אלא הצגת תעודת זהות, מה שהפסיק לתפוס מקום מרכזי בפוליטיקה הישראלית, וזה לא מקרה שאני חלק מהמפלגות בכלל, אין מצע.
"בזה אני פועל בשלושה חודשים האחרונים. הפעילות היא הרבה יותר גדולה ממה שנראה לעין הציבורי. באופן טבעי נכון לחשוף חלק מהדברים כדי לתת תקווה ולהראות שמול מנהיג דומיננטי, יחידי, של גוש מלוכד מאוד תחת כמה עקרונות, מחנה לאומי, אמוני, אפשר לתת לו עוד שמות תואר שמוביל את מדינת ישראל בעשורים האחרונים, ובנימין נתניהו כראש ממשלה בשמונת הפעמים האחרונות.
"הגעתי מריאיון לקרן מרציאנו והיא שאלה אותי, האם אתה פוסל את ביבי? האם תשב עם ביבי? אמרתי, השאלה היא לא נתניהו או לא נתניהו, השאלה איזה מנהיגות ראויה למדינת ישראל, ובזה אני עושה".
"מעבר לאמירה שאני מאמין בה", אמר, "שכל מי שהיה בתפקיד פיקוד ובתפקיד מנהיגותי ב-7 באוקטובר, לא יכול להיות לא בתפקיד פיקודי ולא בתפקיד מנהיגותי במדינת ישראל, לאור הכישלון המוחלט וההתרשלות שהביאה לאותו בוקר. ולכן, מול הרבה מאוד שיחות שאני מקבל על תחושת דאגה גדולה, אני לא רוצה לומר ייאוש, של צד אחד ברור, חד, שפועל, ובצד השני אנחנו לא יודעים בדיוק איך יוצרים את האגוף הזה ואיך מצביעים על מנהיג אחד".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 17:08:47+00:00. Title: מינוי הפצ"ר והפרסה של נתניהו: שמע את הביקורות - וסביבתו "הביעה זעם"
Summary: רה״מ נתניהו וכץ נפגשו כעת כדי לדון על המינוי הפצ״ר החדש • אחרי שגורמים בימין הודיעו על התנגדות למינוי הפצ"ר החדש - בסביבתו של ראש הממשלה תדרכו שהוא הביע זעם על המינוי • הכעס בימין נגד המינוי נובע בעקבות כך שאופיר הוא בוגר קרן וקסנר • "הוא נשלח לשם כמו אלפים רבים להשתלמות של 5 שבועות" כתב ישראל כ"ץ
Full text: מלחמה בימין על מינוי הפרקליט הצבאי: רה״מ נתניהו וכץ נפגשו הערב (שלישי) כדי לדון על מינוי הפצ״ר החדש. לאחר התגובות הזועמות בקרב חלק מתומכי הימין, בסביבתו של ראש הממשלה בנימין נתניהו הביעו זעם על מינוי הפצ"ר. עם זאת, אותה תגובה כועסת הגיע לאחר שאחד ממקורביו, מזכיר הממשלה יוסי פוקס, דווקא בירך על המינוי. מוקדם יותר כתב מזכיר הממשלה יוסי פוקס הודעת ברכה: "בהצלחה לפצ"ר החדש עו"ד איתי אופיר! מינוי מצוין".
למרות הטענות מסביבת ראש הממשלה, ל"ישראל היום" נודע כי נתניהו ידע על המינוי של איתי אופיר, אפילו עוד לפני הרמטכ"ל ובירך על המינוי תחילה. הכעס בימין נגד המינוי נובע בעקבות כך שאופיר הוא בוגר קרן וקסנר ובעבר היה שותף במשרד עורכי הדין של היועצת המשפטית לממשלה, עו"ד גלי בהרב-מיארה. במפגש של כ"ץ-נתניהו היה במסגרת דיון בטחוני. סוגיית הפצ"ר עלתה בהערה קצרה של נתניהו והדיון הבטחוני נמשך. כ"ץ לא מתכוון להתקפל.
השר ישראל כ"ץ הוציא הודעה לפעילי ליכוד בה הוא מגן על המינוי. "איתי אופיר הוא מועמד מצוין מחוץ למערכת הפרקליטות. איש דתי לאומי ותושב השומרון שסייע בתפקידו הקודם כיועץ משפטי של משרד הביטחון לחיזוק וביסוס ההתיישבות היהודית ביו״ש ועמד על זכותו של הדרג המדיני לקבל החלטות גם בניגוד לעמדת הפקידות" כתב כ"ץ.
"זהו האיש שיעשה סדר במערכת וישנה את הקו לתמיכה בחיילים ולא בזכויות מחבלי הנוח'בה" כתב כ"ץ והתייחס גם לעניין קרן וקסנר. "הוא נשלח להשתלם שם כמו אלפים רבים שנשלחו בעבר להשתלמות שאורכת כ-5 שבועות. אין לזה שום קשר לדעותיו".
איציק בונצל, אביו של סמ"ר עמית בונצל שנפל במלחמה בעזה כתב: "איתי אופיר נמצא בניגוד עניינים קשה מאוד! הוא היה שותף במשרדה של היועמשית ג׳לי ושל השופט כשר, וככזה אך בדיוק הוא יוכל לבדוק את חלקה של היועמ״שית בסיפור. ואם זה לא מספיק אז האיש גם בוגר קרן וקסנר. שוב הכל נשאר במשפחה?! שוב כולם קשורים עם כולם?! עוד טעות במינוי מבלי שדברים נבדקים. לצערי הימין לא מצליח להשיב לידיו את מוקדי הכוח בישראל".
"ממשלה דמוקולו, ממנים את החברים של גלי בהארב מיארה לתפקיד הפצ"ר. שוקלת מחדש את הקול שלי" כתבה כינרת בראשי המקורבת לראש הממשלה.
ישראל כ"ץ שר בממשלת הליכוד ממנה פצ"ר קפלניסט
זהו דוקטור אין לי יותר כוחות לטינופת הזו.
— כנרת בראשי kinneret barashi (@BarashiKinneret) November 4, 2025
ראש מועצת בנימין ויו"ר מועצת יש"ע ישראל גנץ דווקא בירך על מינויו של איתי אופיר: "הוא אחד מידידי ההתיישבות הגדולים ביותר ועמד לאורך כל הצמתים החשובים בשנים האחרונות לימין ההתיישבות. באמצעות מדיניותו משרד הביטחון פועל בשנים האחרונות בשיטה של מדיניות מאפשרת ומעודדת התפתחות ליהודה ושומרון. מינויו ראוי ביותר ומהווה בשורה של ממש למדינת ישראל".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 17:04:09+00:00. Title: מה קרה בין השעה 15:00 להודעה שיצאה ב-17:25? הסיפור מאחורי מינוי הפצ"ר
Summary: בשיחה בין רא"ל זמיר לשר כ"ץ לא התקבלה החלטה סופית שעו"ד אופיר הוא המועמד • לבסוף, הודעת המינוי פורסמה ללא אזכור של הרמטכ"ל שהמליץ עליו וללא תיאום עם דובר צה"ל או לשכת הרמטכ"ל • ברקע, כ"ץ וזמיר חלוקים על מינוי נספח צה"ל בוושינגטון, כשלכל אחד מהם מועמד משלו • פרשנות
Full text: נתחיל בשורה התחתונה: עו"ד איתי אופיר, מי ששימש היועץ המשפטי למערכת הביטחון בין השנים 2017 ל-2024 ימונה לפרקליט הצבאי הראשי הבא של צה"ל, במקום האלופה החשודה בפלילים, יפעת תומר-ירושלמי. מינויו נראה כמינוי ענייני וראוי, שכן עו"ד אופיר נחשב לאדם ממלכתי מאוד וערכי, מה גם שהוא מכיר היטב את מערכת הביטחון היטב.
בעת הזו, נדמה כי יתרונו הגדול של אופיר הוא שהוא לא גדל בפרקליטות הצבאית, ולפיכך לא מקובע לסגנון החשיבה וההתנהלות של המשרתים בה לאורך שנים. לא זו בלבד, אלא שאופיר היה לוחם בצה"ל בשירותו הצבאי, ולפיכך הוא מכיר את האתגרים שמולם ניצבים הלוחמים והמפקדים לא דרך העיניים של הפרקליטות הצבאית, שספגה ביקורת קשה בשנים האחרונות, הרבה לפני הפרשה המטלטלת האחרונה.
דרך מרשימה - שהחלה בגבעתי
אופיר מתייצב לתפקיד כשבאמתחתו קורות חיים מרשימים. הוא שירת כקצין לוחם בחטיבת גבעתי, ובמילואים שירת כקצין בחטיבת "הנגב". לפני שכיהן כיועץ המשפטי למערכת הביטחון, עבד כעורך דין במגזר הפרטי בישראל ובארה"ב, והיה שותף בכיר במשרד עורכי דין בתל-אביב. הוא בחר לעזוב את המשרד הפרטי ולעבור למשרד הביטחון חרף ההפסד הכלכלי שבדבר, מתוך הבנת חשיבות התפקיד. ב-2022 נבחר על-ידי ועדת האיתור בראשות נשיא בית המשפט העליון לשעבר אשר גרוניס כאחד משלושת המועמדים לתפקיד היועץ המשפטי לממשלה.
אלא שחרף גודל השעה, והמצב הקשה שאליו נקלעה הפרקליטות הצבאית בעקבות מעשיה הפליליים, לכאורה, של הפצ"רית היוצאת ושל חלק מפקודיה, גם הפעם העיבה המתיחות הקשה בין שר הביטחון ישראל כ"ץ לבין הרמטכ"ל, רא"ל אייל זמיר, על המינוי.
כבר ביום ראשון בערב ראיין הרמטכ"ל זמיר שלושה מועמדים לתפקיד הפצ"ר הבא של צה"ל, ביניהם עו"ד אופיר. אופיר היה המועמד המועדף על הרמטכ"ל, וזה מה שעלה גם בשיח בינו לבין כ"ץ.
כשר אבל מסריח
על פי החוק היבש, הסמכות למינוי הפרקליט הצבאי הראשי בצה"ל נתונה לשר הביטחון, ומי שאמור להמליץ על המועמד או המועמדת הוא הרמטכ"ל. בשיחה בין רא"ל זמיר לשר כ"ץ לא התקבלה החלטה סופית שעו"ד אופיר הוא המועמד, אלא שאתמול בשעה 15:00 פרסמה לשכת שר הביטחון הודעה שלפיה "שר הביטחון ישראל כ"ץ החליט למנות את עו"ד איתי אופיר". ללא אזכור של הרמטכ"ל שהמליץ עליו, ללא תיאום עם דובר צה"ל או לשכת הרמטכ"ל באשר להחלטה שהתקבלה, או להודעה שעתידה להתפרסם בתקשורת.
לאחר שאנחנו פרסמנו באתר "ישראל היום" את השתלשלות העניינים, ובהמשך עשו זאת גם כלי תקשורת אחרים, בשעה 17:25 פרסם דובר צה"ל הודעה מטעם הרמטכ"ל שלפיה הוא מברך על בחירתו של עו"ד איתי אופיר לתפקיד, תוך הדגשה שהיה המועמד המוביל של הרמטכ"ל לתפקיד. "הרמטכ"ל רואה חשיבות עליונה במינוי פרקליט צבאי ראשי שמגיע משורות הקצונה הלוחמת בצה"ל, בעל ניסיון משפטי עשיר והיכרות עמוקה עם אתגרי הלחימה והמשפט כאחד".
על פניו, השתלשלות האירועים היא כשרה אך מסריחה. הכל אמנם נעשה בהתאם לפקודה, שקובעת שהשר ימנה מועמד בהמלצת הרמטכ"ל, אלא שחוסר התיאום בין הצדדים, והעובדה שהרמטכ"ל לא הוזכר בהודעת שר הביטחון, מהווים עדות נוספת למתיחות ולכיפופי הידיים בין השניים בסוגיית המינויים בצה"ל.
זמיר מול כץ: קרבות המינויים בצמרת צה"ל
כפי שפרסמנו, סלע המחלוקת העיקרי הוא מינוי נספח צה"ל בוושינגטון, כאשר השר מתעקש למנות את תא"ל גיא מרקיזנו, מזכירו הצבאי, ואילו הרמטכ"ל מתעקש על מינוי מפקד שייטת 13 לשעבר, תא"ל טל פוליטיס.
כל עוד הסוגייה לא נפתרת, מסרב השר כ"ץ לאשר גם את המינויים למפקד חיל האוויר ומפקד חיל הים. נכון לרגע זה, שני הצדדים לא מתכוונים לסגת מעמדתם, כאשר הנפגע העיקרי מכל הסיטואציה הוא צה"ל ואנשיו, ולמעשה גם ביטחון ישראל. כך או אחרת, לנו נותר כעת לאחל הצלחה לפצ"ר הנכנס במלאת שיקום הפרקליטות הצבאית, ובעיקר שיקום אמון הצבא והציבור במערכת המשפטית שאמורה להגן עליו ולסייע לו במאמץ המלחמתי.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 16:56:59+00:00. Title: ישראל משחקת (שוב) לידי חמאס
Summary: אחרי שנתיים של שימוש באותם המוטיבים של ניצחון, הכרעה, פירוק או השמדת חמאס וללא הצלחה מלאה - זה הזמן להחליף דיסקט • יש לחתור למעבר מהיר לשלב השני של מתווה טראמפ: כל יום שעובר משחק לידי חמאס ומאפשר לו לבסס חזרה את כוחו בשטח
Full text: אחרי שנתיים שבהן השתמשנו בכל מוטיב אפשרי של האדרת ההישג הצבאי במלחמה נגד חמאס – החל ב"ניצחון המוחלט", שהתחלף ב"ניצחון הגדול", כשבדרך "פירקנו את חמאס, השמדנו את יכולותיו הצבאיות, הרסנו את מרבית התשתית הצבאית" ועוד לא מעט – הזמן שחלף מאז הסכם הפסקת הלחימה שנכפה על ידי הנשיא טראמפ מוכיח כי בין אותו אוסף כותרות לבין המציאות קיים מרחק רב.
בשבועות האחרונים חזר חמאס למרכז העניינים ברצועת עזה (בשטח שבו הוא שולט, ובו רובה המוחלט של האוכלוסייה), תוך שנטל לעצמו את המשילות והריבונות על הניהול הפנימי/מקומי בשטח, ולמפגני הכוח - כמו הבלטת הנוכחות על ידי לובשי מדים אחידים, מצוידים בכלי נשק אישיים ורכובים באותם רכבים ששירתו אותם מאז 7 באוקטובר. מרביתם סמליים וחסרי עוצמה צבאית ממשית, אך מספיקים כדי להוציא פעילויות מתוכננות נגד כוחות צה"ל ולהסב אבידות בנפש (שלושה חיילי צה"ל נהרגו מאז הפסקת המלחמה, ועוד יותר נפצעו בשורת תקריות אש, מרביתן בדרום הרצועה).
ובעיקר, חמאס חזר לסורו ולהתנהגותו כארגון טרור שמכתיב את סדר היום, מהתל בכולם בהקשר החזרת החללים החטופים - מהשהיית החזרתם, דרך תרגילי החבאת גופות ועד החזרת גופה שאיננה של חלל ישראלי חטוף, או שאריות של גופת חלל שכבר הושבה לישראל לפני זמן רב.
נוסיף לזה הערכות צבאיות מודיעיניות ששמענו באחרונה על היקף המנהרות הפעילות שנותרו בידי חמאס, חלקן אפילו בשטח שבו שולט צה"ל, ודי בכל אלה כדי להבין שהמרחק בין פירוק והשמדת חמאס הוא לא פחות מהמרחק ליישום מלא של מתווה 20 העקרונות של הנשיא טראמפ.
יש להגיב בעוצמה על הפרות משמעותיות של חמאס, בעיקר אלה הצבאיות הפוגעות בכוחות צה"ל. אסור להבליג ואסור להשתמש (שוב) בהַמְשָׂגָה הקונספירטיבית שלפיה מדובר ב"סוררים" ולא באנשי חמאס: כל פעולה מתוך השטח מערבית לזה שבשליטת צה"ל היא באחריות חמאס ועל ידו ישירות
להבין ולהחליף דיסקט
אל מול התנהלותו זו של חמאס, בישראל ממשיכים באותו שיח, באותה התלהמות ובאותם איומים שהושמעו לפני ההסכם שהביא להפסקת המלחמה, להחזרת 20 החטופים החיים ו-17 חטופים חללים עד כה.
צריך להגיב בעוצמה על הפרות משמעותיות של חמאס, בעיקר אלה הצבאיות הפוגעות בכוחות צה"ל. אסור להבליג ואסור להשתמש (שוב) באותה הַמְשָׂגָה קונספירטיבית של הימים שלפני 7 באוקטובר, שאותה שמעתי מלא מעט דוברים (בעיקר מחוץ לישראל) אשר לגבי אותן הפרות טענו כי מדובר ב"סוררים" ולא בהכרח באנשי חמאס. כל פעולה מתוך השטח מערבית לקו הצהוב שבו שולט צה"ל היא באחריות חמאס ונעשית על ידו באופן ישיר.
אך בין תגובה משמעותית לבין חזרה לאיומים ש"נחזור ללחימה ונפרק את חמאס" המרחק רב. הרי היינו שם בשנתיים האחרונות, לא באמת הצלחנו להביא אותו הישג מכריע, ולא כל פעולה הניבה את התוצאה המיוחלת, ולכן הגיע הזמן להחליף דיסקט.
מאחר שהסכם הפסקת המלחמה נכפה עלינו, דווקא עכשיו האינטרס הישראלי הוא לנוע מהר ליישום השלב השני של בניית והכנסת הכוח הבינלאומי עם הגדרת סמכות ומשימות ברורה, הגדרת מנגנון האכיפה והבקרה, שימור חופש הפעולה הישראלי והסכמה על מגנון ומהות פירוז חמאס, בעיקר מהנשק הכבד.
כל יום שעובר וכל משיכת זמן ליישום השלב השני - ויש מקום להתעקשויות ולעמידה על האינטרסים הישראליים בדרך ליישומו, מהר ככל האפשר, שכן מתווה טראמפ השאיר את עקרונות השלב השני מעורפלים מאוד ולא ברורים - משחקים לידיו של חמאס ומאפשרים לו לבסס חזרה את אחיזתו וכוחו בשטח.
זה הזמן הישראלי להחליף דיסקט ולחתור למעבר מהיר לשלב השני, ולא ליפול בפח שחמאס טומן לנו בדמות הפרות ההסכם, הפרובוקציות בהקשרי החזרת החטופים החללים ושאר מעשים מבית היוצר של ארגון הטרור האכזרי - ובעיקר לא ליפול בפח ההחלטות האמוציונליות והמתלהמות שבשנתיים האחרונות לא באמת הובילו אותנו להשגת מטרות המלחמה. האינטרס העיקרי של ישראל הוא לא החזרה לחידוש המלחמה, אלא המעבר לשלב השני של ההסכם.
הכותב הוא מפקד מערך ההגנה האווירית לשעבר וכיום יועץ אסטרטגי
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 16:35:12+00:00. Title: ה"הוצאה להורג" של טראמפ ונתניהו ברחובות טהרן: "עומדים בכל הכוח"
Summary: באיראן ציינו היום את יום השנה ה-46 לחטיפת עובדי שגרירות ארה"ב בטהרן בהפגנות רשמיות שבהן הוצגו בובות תלויות של טראמפ ונתניהו ודגמי צנטריפוגות וטילים • מפקד משמרות המהפכה לשעבר: ״אנחנו היריבים שלכם ודגל איראן לא יורד״
Full text: באיראן ציינו היום (שלישי) את יום השנה ה-46 לחטיפת עובדי שגרירות ארה"ב בטהרן ב-1979, בהפגנות רשמיות שהתקיימו ברחבי המדינה, בפעם הראשונה מאז המלחמה עם ישראל והתקיפות האמריקניות.
בהפגנה בטהרן הוצגו דגמים של טילים בליסטיים איראניים וצנטריפוגות גרעיניות ליד אתר השגרירות האמריקנית לשעבר, לצד בובות תלויות בדמותם של נשיא ארה״ב דונלד טראמפ וראש הממשלה בנימין נתניהו ועליהן הכיתוב ״מוות לאמריקה״. בטלוויזיה הממלכתית שידרו קטעים ובהם נראים אנשים מחופשים לנתניהו וטראמפ.
יושב ראש הפרלמנט האיראני מוחמד באקר קאליבאף נשא את הנאום המרכזי בהפגנה בטהרן ואמר כי יום השנה מסמל את הנחישות של איראן להישאר עצמאית ולהתנגד למה שהוא כינה שליטה של מעצמות זרות. לדבריו, העצמאות של המדינה ״לא תימכר תמורת שום ויתור״, והקריאה ״מוות לאמריקה״ היא ״דחייה של הגמוניה, לא עוינות כלפי עם האמריקני״.
מפקד משמרות המהפכה לשעבר מוחסן רזאי אמר בשולי ההפגנה כי ״העם האיראני אומר לאמריקה ולישראל: אנחנו עומדים בכל הכוח, אנחנו היריבים שלכם ודגל איראן לא יורד״. לדבריו, ״הם (ישראל וארה"ב) כמו כלבים משוגעים שכשהם מפחדים הם מתחילים לנבוח״.
ב-4 בנובמבר 1979 פרצו מאות סטודנטים איראניים לשגרירות ארה"ב בטהרן ותפסו 66 אמריקנים, 52 מתוכם הוחזקו כבני ערובה במשך 444 ימים. האירוע התרחש בעקבות החלטת נשיא ארה"ב ג'ימי קרטר לאפשר לשאה המודח של איראן להגיע לניו יורק לטיפול רפואי בסרטן. בני הערובה שוחררו ב-20 בינואר 1981, דקות ספורות לאחר השבעתו של רונלד רייגן כנשיא ארה"ב, במסגרת הסכם בין טהרן לוושינגטון, לאחר האירוע נותקו היחסים בין המדינות.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 16:03:50+00:00. Title: הכי זול בארץ: רשת "אושר עד" מתחילה למכור אייפון 17
Summary: הרשת מציעה את דגמי האייפון החדש במחיר הנמוך ביותר בארץ - גם הדגם הכתום הפופולרי כלול, והפערים מול רשתות אחרות מגיעים למאות שקלים • כל הפרטים - ומה צריך לדעת?
Full text: אייפון 17 נחת בישראל, והמחירים שוברים שיאים. מי שהצליחה להפתיע זו רשת "אושר עד" שמציעה אותו במחירים שוברי שוק - החל מ־2,999 שקלים לדגם הבסיסי בנפח 256 גיגה. דגם אייפון 17 פרו נמכר ב־4,499 שקלים, ואילו אייפון 17 פרו מקס מוצע ב־4,999 שקלים בלבד. גם הדגם הכתום, שנחשב לפופולרי במיוחד, מוצע באותם מחירים.
הפערים מול הרשתות - מאות שקלים
לשם ההשוואה: ברשת דינמיקה מחיר אייפון 17 עומד על 3,879 שקלים, ואילו באילת – 3,287 שקלים. אייפון 17 פרו נמכר שם ב־5,199 שקלים (או 4,406 שקלים באילת), ואייפון 17 פרו מקס ב־5,699 שקלים (או 4,830 שקלים באילת).
גם ברשתות נוספות נרשמים מחירים גבוהים יותר מאשר באושר עד:
KSP – אייפון 17: 3,749 ש' / באילת: 3,177 ש'
אייפון 17 פרו: 5,199 ש' / באילת: 4,405 ש'
אייפון 17 פרו מקס: 5,649 ש' / באילת: 4,787 ש'מחסני חשמל – אייפון 17: 3,879 ש' / באילת: 3,287 ש'
אייפון 17 פרו: 5,199 ש' / באילת: 4,406 ש'
אייפון 17 פרו מקס: 5,699 ש'/ באילת: 4,830 ש'
גם באילת המחירים נחתכים
באילת, שם המכשירים נמכרים ללא מע״מ (18%), מוצעות הנחות נוספות של מאות שקלים. ברשתות הגדולות מדובר בייבוא רשמי, בעוד שבאושר עד מדובר בייבוא מקביל עם אחריות של שנה.
באילו סניפים ניתן למצוא את האייפון?
המכשירים נמכרים ב־17 מתוך 23 סניפי הרשת ברחבי הארץ – בהם אשקלון, באר שבע, חיפה, נתניה, כפר סבא, לוד, פתח תקוה, ראשון לציון, תל אביב וירושלים (תלפיות).
באושר עד מדגישים כי הקופסאות שעל המדפים ריקות, והלקוחות מקבלים את המכשיר בקופה, כך שאין חשש להשארת מוצרים יקרי ערך ללא השגחה.
אחריות ושירות בישראל
האייפונים שנמכרים באושר עד מגיעים בייבוא מקביל, והשירות ניתן על ידי מעבדת DCS – הנציגה המורשית של אפל בישראל – עם שנה אחריות מלאה.
רק eSIM – בלי מקום לסים פיזי
כל דגמי האייפון 17 החדשים תומכים ב־eSIM בלבד, ללא אפשרות להכניס כרטיס סים פיזי.
טכנולוגיה זו מאפשרת לרכוש ולהפעיל חבילות סלולריות דיגיטליות ישירות מהמכשיר, אך חשוב לוודא שחברת הסלולר שלכם תומכת בכך.

--------------------------------------------------

Date: 2025-11-04 16:15:27+00:00. Title: "המדינה נרדמה": הביקורת של הרצוג בפודקאסט המשותף עם אחיו
Summary: הנשיא והשגריר לשעבר בארה"ב  • "ישראל נרדמה ממש בניהול המערכה הזאת - וזאת הסכנה הגדולה למעמד שלנו • וגם מה חושבים האחים הרצוג על אביהם ועל המועמדות של ממדאני לראשות העיר בניו יורק? • צפו בדברים
Full text: כשאחיו לצידו: נשיא המדינה, יצחק הרצוג, מותח ביקורת על הזנחת תשתיות ההסברה הלאומית של מדינת ישראל במלחמה, במיוחד בזירת הרשתות: "היה כשל גדול בחזית ההסברה, כולל של צידקת המלחמה ואיך פועלים חיילינו. כלי תקשורת הדהדו שקרים נגד חיילי צה"ל, ולא ניתן מענה מספיק. עולם הרשתות הוא אחר לגמרי, מדינת הסטארט-אפ לא הגיעה מוכנה למקום הזה".
הדברים נאמרו בראיון מיוחד לעמיתי JPPI שמואל רוזנר ופרופ' גיל טרוי, במסגרת הפודקאסט של המכון למדיניות העם היהודי, שבמסגרתו גם התראיין אחיו של הנשיא, מייק, השגריר לשעבר בארה"ב.
עוד מדברי הנשיא: "אחרי תחילת המלחמה נפתחו עשרות מיליוני אתרים בטיקטוק עם שטיפת מוח. חברי סגל יהודים בקמפוסים באו ואמרו לנו שהם כבר 15 שנה לא יכולים לכתוב ניירות או להתקדם באקדמיה בגלל שהם מזוהים כציונים ואוהבי ישראל. כלומר, ישראל נרדמה ממש בניהול המערכה הזאת. לא נתנו מספיק תשומת לב למה שקורה בקמפוסים, ועכשיו הדור הזה מחלחל לעמדות בכירות בארצות הברית, וזאת הסכנה הגדולה למעמד שלנו אצל בת בריתנו החשובה ביותר".
לפני 50 שנה אביו של הנשיא הרצוג, שגריר ישראל באו"ם ולימים נשיא המדינה, חיים הרצוג, עמד מעל במת העצרת הכללית של האו"ם ובנאום מכונן שעיצב תודעה של דור שלום הוא קרע לגזרים את ההחלטה המשווה בין הציונות לבין גזענות, אחרי שאמר ש"בשבילנו זאת לא יותר מפיסת נייר".
לרגל ציון יובל לאותו נאום מפורסם, מחר ישודר פרק מיוחד של הפודקאסט. במסגרת הראיון, האחים הרצוג משתפים בזכרונותיהם מאותם ימים דרמטיים, ומספרים על הפגנות תמיכה באביהם, שבהן השתתפו רבבות יהודים בארה"ב, וגם כיצד תרם אותו מעשה של קריעת ההחלטה מעל הבמה לביטולה של ההחלטה בסופו של דבר בשנת 1991. לדברי הנשיא הרצוג, ספק אם בניו יורק של היום, בעידן זוהראן ממדאני, היו נערכות הפגנות תמיכה מעין אלה.
אחיו, השגריר לשעבר, ציין כי גורמים מהימין העמוק והשמאל העמוק חברו לגורמים מוסלמים אנטי- ישראליים ואנטישמיים, והם אלה שעומדים מאחורי הקמפיין נגד ישראל. לדבריו, יש עבודה ענקית במדיה החברתית ואלגוריתמים שפועלים נגד ישראל, ואנחנו לא נוכחים שם באמת. עוד הוסיף כי המצב בקמפוסים בארה"ב הוא "מזעזע" וההפגנות התחילו הרבה לפני שצה"ל נכנס לעזה.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 16:35:01+00:00. Title: בפעם הראשונה בישראל: בית ספר תיכון קיבל תקן בינלאומי
Summary: תיכון יוצר עתיד באר-שבע (של רשת עתיד) קיבל "אישור" ממכון התקנים הישראלי • הפך לבית הספר הראשון והיחידי בארץ בעל תקן בינלאומי לאיכות ומצוינות בחינוך • המשמעויות לעתיד, וגם לתקציבים
Full text: האם בעתיד נרשום את הילדים רק לבית ספר עם תקן בינלאומי? תיכון יוצר עתיד באר-שבע (של רשת עתיד) קיבל "אישור" ממכון התקנים הישראלי - והפך לבית הספר הראשון והיחידי בארץ בעל תקן בינלאומי לאיכות ומצוינות בחינוך.
אנחנו רגילים לחשוב על "תו תקן" לתחפושות או מוצרים לתינוקות שניתנים על ידי מכון התקנים ישראליים (מת"י) אלא שבמקרה הזה מדובר על בית ספר תיכון שקיבל תקן הבינלאומי לאיכות ומצוינות בחינוך.
התקן לא מתייחס למבנה בית הספר והאם הוא בטיחותי, אלא לאופן שבו מתקבלות ההחלטות, איך הוכנו מערכי השיעור באנגלית או היסטוריה והאופן שבו המורים מעניקים ציונים ונותנים משוב לתלמידים.
המשמעות של זה, שאולי עדיין לא נראית באופק, היא שייתכן שבשנים הקרובות הורים ייבחרו בית ספר תיכון לילדיהם גם לפי השיקול האם בית הספר מחזיק את תן התקן הזה או לא. כידוע, בערים רבות יש "מלחמה" בין רשתות החינוך השונות (אורט, עמל, עתיד, דרכא, אמית ועוד) לאן התלמידים יירשמו שכן זו גם מלחמה על תקציבי עתק של משרד החינוך. עלות ממוצעת של תלמיד תיכון יכולה לנוע בין 30 ל- 50 אלף שקלים בשנה.
בפועל התקן בודק עד כמה יש שיח פתוח עם תלמידים, הורים, צוותי הוראה, עד כמה קבלת ההחלטות מבוססת על נתונים כמותיים ואיכותניים, עד כמה יש פיתוח מקצועי לצוותים ועוד.
אביטל וינברג, סמנכ"ל גוף ההתעדה, במכון התקנים הישראלי שהיה אחראי על הענקת התקן מסביר: "iso 21001 הוא תקן בינלאומי, המספק מסגרת לניהול איכות בארגונים חינוכיים. התקן נועד לסייע לארגונים חינוכיים לנהל ולשפר את רמת השירותים החינוכיים תוך התמקדות בצרכי הלומדים".
"התקן מיועד לכל מסגרות חינוכיות כגון בתי ספר, מכללות אוניברסיטאות, ועוד והיתרונות שלו הם מיקוד בלומד, שיפור מתמשך, שקיפות אחריות ואחידות בניהול המוסדות, שוויוניות ונגישות לכלל האוכלוסיות כולל עם צרכים מיוחדים, שביעות רצון תלמידים, הורים ומרצים צמצום כמות הנושרים, ושיפור אחוז המסיימים".
כאמור תיכון יוצר עתיד באר-שבע, אותו מנהל מאיר אבן שימול הפך לבית הספר הראשון והיחידי בארץ שעמד בדרישותיו הגבוהות והמחמירות של התקן.
לדבריו, ״קבלת התקן הוא הישג ויוצא דופן, לא רק עבור בית ספרנו אלא עבור מערכת החינוך כולה. אנחנו מוכיחים כי חינוך איכותי, חדשני ורלוונטי יכול לעמוד בסטנדרטים בינלאומיים קפדניים. זוהי אחריות גדולה לשמש מודל ודוגמה למופת ולהמשיך להוביל כבית ספר מדגים, בכל תחומי החינוך. הצוות החינוכי, המנהלי ותלמידי בית ספרנו היו שותפים מלאים לאורך תהליך ההיבחנות כולו שנמשך כחצי שנה".
הוא ציין כי למהלך היו שותפים גם רשת החינוך עתיד, מינהל הכשרה מקצועית במשרד העבודה ואגף החינוך בעיריית באר-שבע והאיגוד הישראלי לאיכות וחדשנות.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 16:35:57+00:00. Title: חזרה לימי מייקל ג'ורדן? שיקגו בולס היא אשליה אחת גדולה
Summary: למרות פתיחת העונה המרשימה, השוורים לא מדגדגים את הקבוצות בכירות במזרח ובתחזית האופטימית הם יעפילו רק לסיבוב השני • ללא בחירות דראפט גבוהות ועם סגל שקשה לראות אותו עושה קפיצת מדרגה, הפרנצ'ייז תקוע במקום הגרוע ביותר ב-NBA - בול באמצע
Full text: 27 שנים חלפו מאז הרגע המפורסם ההוא בסולט לייק סיטי, יוטה, במשחק מספר 6. אתם יודעים באיזה רגע מדובר, נכון? הג'אמפ שוט ההוא של מייקל ג'ורדן על ביירון ראסל. הסל שסיים את הקריירה של ג'ורדן בשיקגו בולס, סימן את סופה של שושלת הכדורסל השלישית באיכותה ובחשיבותה בהיסטוריה (בוסטון סלטיקס, לוס אנג'לס לייקרס, בולס, בסדר הזה), ונעל את אחד הפרקים האיקוניים בתולדות ענף הכדורסל.
פאסט פורוורד ל־2025 - הבולס היא קבוצה שמחפשת לעצמה זהות וסיפור, וכוכב, לפחות כוכב אחד על אחד, שיהפוך אותה למישהי שסופרים בליגה באמת. בינתיים זה נראה נחמד - פתיחה של חמישה ניצחונות והפסד אחד, קצב תוסס, סגל מאוזן, וג'וש גידי ברנסנס אמיתי לקריירה המעט מוחמצת שלו.
ניקולה ווצ'ביץ' הוא אחד הסנטרים היציבים והאנדרייטד ביותר בליגה. מאטאס בוזליס הליטאי/אמריקני בן ה־21 מתפתח להיות אחד הפורוורדים המגוונים והאתלטיים בליגה, והוא רחוק מאוד מהתקרה שלו. אייזק אוקורו מספק גיוון וגמישות של חילופים בהגנה, ואת החמישייה ישלים קובי ווייט (כשישוב בקרוב מפציעה), קומבו גארד עם טווח קליעה ועם יכולת לייצר הרבה נקודות במעט דקות.
השלד הוחלף
זאק לאבין הלך. לונזו בול ינסה לשקם את הקריירה בקליבלנד קאבלירס, וגם דמאר דרוזן מחפש את עצמו בסקרמנטו קינגס האבודה. הקבוצה ההיא, ששיא כוחה היה הדחה בסיבוב הראשון בשנת 2021, הושלכה לפח האשפה של ההיסטוריה ותחתיה נולד הסגל הזה.
זה סגל שאמנם למד לשחק ביחד, אבל לא מאיים באמת אפילו על חצי הגמר במזרח. אנחנו לא הולכים לסיפור של הקאבס מהעונה שעברה, ובטח לא לנס של אינדיאנה פייסרס. סיבוב ראשון, גג שני, הוא האופק של הסגל הזה. והם יודעים את זה. מהלוגו המפחיד של הבולס נותרו כרגע בעיקר הזיכרונות.
המאמן, בילי דונובן, שעשה קריירה אגדית במכללות ונכנס להיכל התהילה הקיץ, הגיע בשנת 2020 מאוקלהומה סיטי ת'אנדר והצליח להפוך את הבולס לקבוצה שמשחקת כדורסל אגרסיבי בהגנה ומרווח ואטרקטיבי בהתקפה, אבל אין לו באמת עם מה ועם מי לעבוד.
וכך מוצאת את עצמה הבולס תקועה בבינוניות יותר מדי שנים, ללא בחירות דראפט גבוהות וללא אופק של ממש לזכות בלוטרי במקום שבו יימצא להם כוכב שיהיה אקס פקטור ואבן פינה להקמת קבוצה חדשה. כידוע, מקום טוב באמצע הוא המקום הגרוע ביותר להיות בו ב־NBA, והבולס, עושה רושם, נעדרי תוכנית (ותקרת שכר משמעותית) ואופק לבצע מהלכים גדולים.
מגיע להם יותר
מה עושים? בשנת 2020 הג'נרל מנג'ר החדש ארתוראס קרנישובאס נכנס למשרד שבו ישב ג'רי קראוס הגדול, והתבקש להציג תוכנית להשבת הבולס למעמדה הטבעי. המהלך הראשון שלו היה להחתים את דונובן, ושנה לאחר מכן את דרוזן ובול.
אם בשנתיים הקרובות לא יצליח לייצר שלד של סגל להתמודדות אמיתית במזרח, הוא יוחלף מן הסתם. עד אז הבולס ימשיכו לשחק כדורסל מהנה, אבל נעדר שיניים באמת, וינסו לסחור בנכסים המסוימים שיש להם תמורת שחקן או כמה בחירות דראפט. כי למועדון הפאר הזה מגיע יותר.
והאמת? גם הליגה צריכה אותו משגשג ותחרותי. שיקגו, בכל זאת, היא מהשווקים הגדולים באמריקה, ושגשוג של הבולס שווה הרבה כסף ורייטינג, לכל הצדדים. אבל, כאמור, לא השנה, עם כל הכבוד לפתיחה הטובה. בסופו של דבר, זו קבוצה ששווה 48-44 ניצחונות לכל היותר. ועם זה לא הולכים למכולת. מקסימום למקום חמישי במזרח.
הכתבות ועידכוני הספורט החמים אצלך בטלגרם
להצטרפות

--------------------------------------------------

Date: 2025-11-04 16:42:45+00:00. Title: 1 מכל 4 עובדים מטפל בבן משפחה; זה המיזם שיעזור להם להמשיך לתפקד בעבודה
Summary: 25 אחוז מהעובדים מטפלים בבן משפחה שמתמודד עם מחלה, פציעה, מוגבלות או הידרדרות תפקודית עקב זקנה • לא כולם מודעים לזכויות שלהם •  המיזם של WORCARE נולד על מנת להעניק ליווי למטפלים, ולדאוג שהארגונים ימשיכו לשגשג ולפרוח במקביל לטיפול הארוך והממושך • התכנית פועלת כבר בחברות גדולות כגון: שטראוס, פייזר, מט"ח ואסותא אשדוד
Full text: אחד מכל ארבעה עובדים - הוא בן משפחה מטפל: אדם המטפל בבן משפחה המתמודד עם מחלה, מוגבלות, פציעה או זקנה. בישראל יש כ־1.5 מיליון בני משפחה מטפלים, מספר שגדל בעקבות הפצועים שנוספו במלחמה. כ-60% מהם עובדים.
המציאות הזו יוצרת עומס רגשי כבד, פגיעה בפרודוקטיביות, היעדרויות ולעיתים גם עזיבת עבודה. המשמעות היא לא רק קושי אישי - אלא גם סיכון ארגוני: ירידה בתפוקות, שחיקה, פגיעה במורל ובשייכות, ואובדן עובדים מיומנים.
לענת מושיחוב, עובדת בחברת התרופות אסטרהזניקה, קשה לשתף גם היום - כעשר שנים אחרי - על בן המשפחה שלה. בנופש עם ילדיה, בנה עילאי בן השנה משך כבל של קומקום רותח ונכווה בשליש מגופו. "הוא היה עם כוויות קשות מהקרקפת עד הרגל. החופשה הפכה לסיוט", היא מספרת. השבועות שלאחר מכן עברו בטיפול נמרץ "עם טיפולים שאני לא מאחלת לאויבים שלי".
בתוך כל זה התקשרה למנהלת שלה רק כדי להודיע שלא תגיע. "היא אמרה לי: 'הכל טוב. תסגרי את הטלפון ושזה לא יעסיק אותך'. אחרי כמה ימים התקשרה משאבי אנוש, אמרה לי כמה ימי מחלה יש לי ושאני יכולה לנצל אותם. הייתי עם עילאי חודשיים בבית. לא עניינה אותי העבודה, חשבתי שאתפטר. היום אני מבינה עד כמה כולנו סבלנו".
רק אחרי שנים של טיפולים, כשהצלקות החלו להגליד, היא התאוששה רגשית. "הבנתי שיש זכויות שלא הכרתי. לא בכל מקום היו אומרים לי 'קחי את הזמן'. זה מה שהחזיר אותי", אמרה.
במהלך הקורונה חיפשה מושיחוב מידע על זכויות של בני משפחה מטפלים - וכך פגשה את Caregivers ישראל - הארגון הארצי לבני משפחה מטפלים. היא פנתה למנכ"לית רחל לדאני ואמרה: "תגידי לי מה עוד לא עשית. אני רוצה שנעשה שינוי".
באותו זמן גיבש הארגון שיתוף פעולה עם נציבות שירות המדינה והוביל מדיניות חדשה עבור כ־90 אלף עובדים - משרדי ממשלה, יחידות סמך ובתי חולים. בהמשך אומצה המדיניות גם עבור 44 אלף אנשי קבע בצה״ל.
כמו כן, עובדים שהוכרו כבני משפחה מטפלים זכאים ל: שעון עבודה גמיש, שעה ללא ניכוי משכר, עבודה מהבית, ואפשרות להעברת ימי מחלה בין עובדים.
אבל במגזר הפרטי - זכויות כאלה כמעט לא היו.
מכאן נולד WorCare
מושיחוב ולדאני הקימו את WorCare - פלטפורמה ארגונית ראשונה מסוגה בישראל שמאפשרת לחברות לזהות עובדים מטפלים, להבין את הצרכים שלהם, לבנות מדיניות תומכת ולהעניק ליווי.
התוכנית כבר פועלת בעשר חברות גדולות: קבוצת עזריאלי, שטראוס, הרץ, מט"ח, אסותא אשדוד וחברות התרופות אסטרהזנקה, פייזר, רוש ו-MSD.
העובדים מקבלים מידע על זכויות, ייעוץ אישי וקבוצתי, וובינרים, סדנאות ותמיכה רגשית. מושיחוב: "זו דרך לשמר טאלנטים בלי משכורות ובונוס. אותי זה השאיר נאמנה לארגון".
מנכ"ל אסטרהזניקה ישראל, אוהד גולדברג הוסיף: "זו אחריות אנושית, חברתית ומקצועית – לאפשר לעובדים לטפל במשפחה בלי לחשוש למקום עבודתם".
"כשעובד מרגיש שרואים אותו – הוא עומד ביעדים"
הילה מקויסיוס, סמנכ"לית משאבי אנוש בשטראוס וגם בעצמה בת משפחה מטפלת, מספרת: "מאז המלחמה זה רק גדל. יש לנו קבוצת וואטסאפ פנימית שאפשר להתייעץ בה ולקבל תמיכה". לדבריה, כשהעובד מרגיש שהארגון רואה אותו, הוא מחזיר בפרודוקטיביות ומחוייבות.
גם קבוצת עזריאלי הצטרפה ליוזמה. סמנכ"לית משאבי האנוש מיכל אלאלוף תמיר: "כשעובדים יודעים שהארגון לצידם ברגעים מורכבים - נוצר אמון ושייכות שמחזקים חוסן ותרבות ארגונית בריאה".
רחל לדאני, מנכ"לית הארגון הוסיפה: "אני קיירגיברית סדרתית. בעלי חלה בלימפומה בשלב מתקדם. ניסיתי לתמרן בין בית החולים לעבודה - אבל לא הייתה לכך התייחסות. זה בסוף מה שהוביל להקמת הארגון".
לדאני אספה נתונים - והתמונה המצטיירת קשה. כך לפי מחקר של מכון ברוקדייל מדצמבר האחרון: הזמן הממוצע שמוקדש לטיפול בבן המשפחה עומד על 13-15 שעות בשבוע.
בעקבות כך, 8% מבני המשפחה המטפלים מתפטרים 13% מותרים על קידום מעל 80% הפסידו ימי או שעות עבודה ו- 60% לא מספרים לאף אחד בארגון על המצב. כמו כן, בקרב בני משפחה מטפלים נמצאו שחיקה גבוהה, בעיות שינה, פציעות והסחות דעת. לדאני הוסיפה : "אלו עובדים שמגיעים שחוקים. זה משפיע עליהם, על הארגון ועל שורת הרווח".
בסוף נובמבר יתקיים בבית הנשיא כנס ייחודי לתמיכה והכרה בבני משפחה מטפלים, ביוזמת הנשיא ורעייתו שביקשו לקחת חסות על הנושא החשוב. לדאני מסכמת: "זו מהפכה שקטה. זה ייגע בכל אחד. צריך להיערך לזה עכשיו - לא בזמן חירום".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 16:57:14+00:00. Title: האלימות נגד הנשים בחברה הדתית-חרדית: שלום בית או שתיקה מסוכנת?
Summary: שלוש רציחות בתוך שנתיים, המקלטים לנפגעות בתפוסה מלאה, וכמות כלי הנשק עולה: בעיית הפגיעה בנשים במגזרים הדתי והחרדי חייבת טיפול מעמיק ומקיף • רב קהילה מפרק דפוסים: "כשהבעל רואה עצמו כדיקטטור, זה מצביע על אלימות" • ארגונים חרדיים מסבירים: "כשההלכה נכנסת כגורם משפיע, הגבולות בין ריצוי ובחירה מיטשטשים" • והנשים מתריעות: "הגידול במקרי הרצח - נורת אזהרה"
Full text: אלימות במשפחה היא אחת הבעיות החברתיות הקשות בישראל והיא חוצה מגזרים, אבל בחברות סגורות כמו החברה החרדית והדתית היא לובשת לעיתים צורה אחרת ומוסתרת יותר - אלימות רוחנית, שימוש בדת כדי לשלוט, להשפיל או לכפות אורחות חיים - וחוברת לנורמות של בושה ושל "שלום בית" שמרחיקות נשים מבקשת עזרה.
לאלימות הזו מצטרף מאפיין ייחודי: הרב ככתובת ראשונה, לעיתים לפני המשטרה או גורמי הרווחה. סביב מעגל השנה, ובעיקר בחגים, המתח הביתי גובר, ובשנתיים האחרונות גם הזמינות של נשק בבתים מוסיפה שכבת סיכון. בין עדויות נשים, דברי אנשי מקצוע ורב קהילה, מתבהרת תמונה מורכבת וגם ניסיונות לשנות מבפנים.
שרי מאיר, סמנכ"ל עמותת "בת מלך" המפעילה את שלושת המקלטים היחידים בארץ לנשים דתיות וחרדיות נפגעות אלימות, מסבירה שצורות האלימות הרוחנית מגוונות: איסור לקרוא ספרים, כפייה דתית, ניצול מצוות כענישה, שליטה במרחב האישי או במצוות.
"זה יכול להיות ניקיון כפייתי לפני פסח כדי להראות מי מחליט, או דווקא ביזוי כשאישה מתלבשת בצניעות. לא להוציא אותה בקידוש, לבטל את תפילתה, לדחוף אותה בתפילת שמונה-עשרה, לומר שהיא לא צנועה, או לחלופין צנועה מדי.
"יש גם כפייה של חיזוק דתי בזמן מלחמה, כמו גברים שהכריחו את נשותיהם לשרוף פאות כדי להושיע את ישראל או לקרוא תהילים במשך שעות עם הילדים. וכשזה מגיע לאינטימיות, כשאישה רוצה לשמור הלכות טהרה והבעל טוען שהיא חייבת לרצות אותו - גם זה אלימות. כי זה כבר לא מרצון".
לדבריה, "הגבולות בין ריצוי, שליטה ובחירה מטושטשים כשמכניסים את ההלכה כגורם משפיע. קשה לזהות אלימות רוחנית, היא עטופה ביראת שמיים. ההצדקה לאלימות פיזית תהיה: 'את הבאת אותי לזה', 'את הבאת אותי לקצה'.
"המקלטים של 'בת מלך' נמצאים בתפוסה מלאה, ויש נשים בהמתנה שאי אפשר לתת להן מענה מיידי. מה שחשוב שיקרה הוא שאנשים, ציבור ורבנים, יבינו את תופעת האלימות במשפחה, יזהו וייפנו למקומות הנכונים. היום לעיתים רבנים ואנשי חינוך, שמהווים כתובת ראשונה לפניות של נשים חרדיות, לא מבינים שאלו תופעות של אלימות ולכן משאירים את האישה בבית בשם שלום בית. וצריך להבין ששלום בית הוא ערך חשוב ומקודש אך לא כשהוא מסכן את שלומה הנפשי והפיזי של האישה".
מאפיין ייחודי נוסף של החברה החרדית הוא הרב, שמהווה כתובת לתלונות של בני זוג ולבקשות עזרה מצד מי שחווים אלימות
מאיר מצביעה על תקופות של חגים ומועדים כמועדים לפורענות: "באופן כללי, כל שהות יתר בבית של האישה עם בעלה והילדים כמו בחגים היא זמן מסוכן. הנשים שמגיעות אלינו מתארות את החגים כזמן סיוט. ההתפרצות לא צפויה בין אם הילד לא קם לבית הכנסת, בין אם הוציאה כסף על מוצרים לחג, בין אם בישלה, או מדוע הכינה כך וכך. חלק מהגברים משתמשים בפסוקים כדי להצדיק את האלימות כמו: 'אישה כשרה עושה רצון בעלה', או 'והוא ימשול בה'. אלימות רוחנית אינה פחות הרסנית מאלימות פיזית. זו שליטה וביטול של עולמו הפנימי של אדם, שימוש בדת כדי להשתיק, להפחיד או לנתק אותו מכוחותיו".
פנייה סמויה מול פנייה גלויה
פייני סוקניק, מנהלת שותפויות בחברה החרדית ביוזמת "קווים אדומים" ופעילה חברתית חרדית, מסבירה כי החברה החרדית לא חיה בריק. "כשכולם מתמודדים עם הסלמה ואלימות - זה משפיע גם פנימה. מצד אחד יותר נשים מעזות לדבר, מצד שני יש התנגדות פנימית לשיח הזה מתוך רצון לשמור על השם הטוב של החברה ו/או של המשפחה.
"הקונפליקט הזה יוצר בו-זמנית גם שתיקה וגם זעקה. נשים חיות בתוך המתח הזה - הרצון להשתייך לקהילה מול הצורך לדבר. מתוך לא תעמוד על דם רעך. גם רבנים כבר מבינים שצריך לפעול יותר".
פייני סוקניק: "יותר נשים מעזות לדבר, מצד שני יש התנגדות פנימית לשיח הזה כדי לשמור על השם הטוב של החברה והמשפחה"
מאפיין ייחודי נוסף של החברה החרדית הוא הרב, שמהווה כתובת לתלונות של בני זוג ולבקשות עזרה מצד מי שחווים אלימות. הרב שלמה ליפשיץ, רב קהילה בבני ברק ומורה הוראה, מסביר בשיחה ל"ישראל היום" מדוע הוא מהווה כתובת לבעיות של אלימות בתוך המשפחה וכיצד הוא מסייע.
"את המקרים הקשים של האלימות הפיזית אני כמעט שלא פוגש. שאר סוגי האלימות - אלימות כלכלית, דתית, מילולית ועוד - בוודאי פוגשים בחיי היומיום וודאי שזה מגיע לרב. הרב מהווה כתובת פעמיים: פעם אחת סמויה ופעם אחת גלויה. כתובת סמויה היא כשהפונים מדברים איתו על האלימות מבלי שהם יודעים שהם מדברים על זה וחושפים את עצמם. השאלה חושפת אותם: 'אשתי קונה מה שהיא רוצה. היא חושבת שהכסף שלה ולא מבינה שהכסף שלי'.
"אם הרב ער לזה, הוא מבין שיש כאן מקרה אלימות. או שאלות של דת: 'בעלי לא מוכן לעשות את החומרה שאבא שלי עושה'. כשנשים נקלעות לאלימות הן יותר אומללות. כשהתפיסה של הבעל היא שהוא הדיקטטור בבית, שהוא יכול להכריח כיסוי ראש, לבוש, בטהרת המשפחה - זה מצביע על אלימות.
"נכון שאדם חרדי יכול לרצות להשפיע שהבית יהיה יותר רוחני. אבל ההבדל הוא עצום. אם הוא מבין את תפקידו כאדם שיכול לנסות להשפיע, להציע, להיות שותפים בכך. לאלימות יש את התסמינים שלה. אם הוא בגישה של למה לא סרים למשמעתו כמו דיקטטור - זו בעיה קשה. יש פערים דתיים שהם סיבה לגירושין. זה לא קשור לאלימות. בכל פעם שאדם משתמש בכוח הוא לא בסדר. הוא יכול לבקש נורמה מבחינה מתאימה רוחנית, כלכלית, אבל יש לנסות לכוון את הבית, ויש את הניסיון להיות אלים.
"אני מודע וער לכך כי אני קורא חומר מקצועי, שומע הרצאות ונמצא בקשר עם אנשי מקצוע. כשאני מרגיש שמשהו לא טוב בשאלות של אנשים שפונים אלי - אני מתייעץ עם אנשי מקצוע. אני לא כל-יכול, אבל אני יכול לנסות להציל את המקרה.
הרב שלמה ליפשיץ: "הסיבה שמגיעים אלי ולא למשטרה היא כי לעיתים אחרי פנייה למשטרה עלולה להיות החמרה של האלימות"
לפעול בחוכמה מאחורי הקלעים
"בפעם השנייה הרב הוא כתובת גלויה. הכתובת הגלויה זה כשהצד הנפגע מגיע אלי להתלונן. הם יגיעו אלי הרבה לפני שילכו למשטרה. הרב הוא כתובת לכל התמודדות. הרב לא רק מוסר שיעורים ועונה על בעיות הלכתיות. התפקיד האמיתי של הרב זה לענות לשאלות של הציבור, להיות כתובת, לדבר על מה שהם צריכים ורוצים. כשאי אפשר שהבעל יהיה נוכח אני מקפיד לקבל נשים בנוכחות אשתי, אבל עדיף בנוכחות הבעל".
אילו מקרים מגיעים אליך? על מה נשים מתלוננות?
"יש מקרים של ריבים בגלל הטענה שהבעל לא יודע להתנהג כמו שצריך ולתמוך. הוא בעצם מתנהג כמו דיקטטור - לא נותן כרטיס אשראי או מספק צרכים מינימליים שהאישה זקוקה להם. הסיבה שמגיעים אלי ולא למשטרה היא כי לעיתים אחרי פנייה למשטרה עלולה להיות החמרה של האלימות.
"המשטרה זה גוף מצוין עם שיניים. אני גוף בלי שיניים. אבל לפעמים המשטרה יכולה לפעול עם כללים נוקשים שהם מצוינים במדינה שצריכה חוק, ומול האדם הפרטי יש צורך להתנהל בצורה אחרת בהתאם למאפיינים של כל סיפור. אם פועלים מייד בצורה אגרסיבית - הבעל עלול לפגוע באישה יותר. ואם יודעים לפעול בחוכמה מאחורי הקלעים, הבעל אפילו לא יודע שאשתו באה להתלונן. אני אזמין אותו אלי, אדבר איתו.
"אם יודעים לדבר עם בן אדם נכון, מגיעים למצב שהוא יודע בעצמו לספר את הסיפור שלו. אני מלמד את הצד הנפגע לא להישאר בזה לבד. לפתוח את המקרה גם מול אנשי מקצוע וגם מול משפחה, חברים וכדומה, לא רק מולי. הרבה אנשים ומשפחות הצלתי.
זליגה מהחברה הכללית למגזר
"כשאלימות היא אלימות ממש, אלימות פיזית, זה כמעט שלא מגיע אלי. אני חושב שכשיש אלימות פיזית ממש, אנשים יודעים להתלונן במשטרה. או שבציבורים שאיתם אני מתעסק יש את זה פחות".
רחל בוכבוט, אסתר כהן, הודיה פדידה - שלוש נשים מהמגזר החרדי והדתי שנרצחו בשנתיים האחרונות על ידי מי שהיו בני זוגן. שלושה מקרים טרגיים שהתרחשו במשך תקופה קצרה יחסית המעלים את השאלה אם מה שהיה נחשב מחוץ לתחום במגזר החרדי זולג פנימה, ומדוע.
בשנים קודמות הבליחו בכותרות מקרי קצה שתורצו בתירוצים שונים של "הם לא בדיוק חרדים" או "הם היו נטע זר ומוזר". כך במארס 2023 כשחרדי הצית את גרושתו החרדית, שנפצעה ופונתה במצב קשה לבית החולים הדסה בירושלים, או ביוני 2020 כשגבר כבן 40 דקר את אשתו בדירתם במודיעין עילית. אם אז ניתן היה לפטור את המציאות באמירות בלתי מחייבות, הרי שכעת לא ניתן עוד להתעלם מהשאלה.
בעבר במגזר החרדי והדתי האלימות הקשה - מילולית ואף פיזית - היתה נבלמת בגבול מסוים, בעוד ששלושה מקרי רצח בשנה מחייבים להבין מה השתנה.
רלה מזלי, רכזת קואליציית "האקדח על שולחן המטבח", סבורה כי החברה החרדית עברה בשנתיים האחרונות תהליכים שהובילו לכך: "מאז פרוץ מלחמת חרבות ברזל נכנסו כמויות אדירות של כלי נשק לחברה האזרחית, ובתוכה גם לחברה החרדית. בין אם דרך מי שהתגייסו לצבא במסלולים שונים, דרך גופי ההצלה וההתנדבות או היישובים המזכים ברישיון נשק.
"כתוצאה מכך, באופן די פשוט גם האפשרות שנשק יהווה כלי רצח עלתה. נשק בתוך בית תמיד יהווה גורם מאיים גם אם לא נעשה בו שימוש. מספיק שהוא שם כדי להרתיע. אין ספק שניתן להסביר את העלייה במספר מקרי הרצח בכניסה מסיבית של כלי נשק, מה שלא היה בעבר".
שרי מאיר: "אלימות קיימת בכל מגזר וגם בציבור החרדי והדתי. אלימות בתוך המשפחה לא פסחה על אף מגזר בישראל"
לצד העלייה בכמות כלי הנשק במגזרים החרדי והדתי - תופעה שלעיתים הצילה חיים כמו בפיגוע בצומת רמות שבו מי שנטרלו את המפגע היו אזרחים חרדים נושאי נשק - לא נעשו קמפיינים ייעודיים במגזר שיסבירו על הסכנות. לא הוקדשו מאמצים להסברה לנשים נפגעות אלימות על האפשרויות לפנות לעזרה כשהן חשות מאוימות מכלי נשק במשפחה.
טענתם של אנשי מקצוע רבים שאיתם שוחחנו אינה נגד עצם כניסת הנשק בעת הצורך, אלא נגד העובדה שעם הגידול הדרמטי במספר רישיונות הנשק וההקלות הרבות לא ננקטו במקביל צעדי הגנה שימנעו זליגה של נשק לידיים לא ראויות. בנוסף, משרדי הממשלה הרלוונטיים - הרווחה, הבריאות והביטוח הלאומי - עדיין אינם מסונכרנים עם המשרד לביטחון לאומי באופן מלא, ואינם חולקים עימו מידע קריטי על מצבם הנפשי והאישי של אזרחים, דבר שיכול היה להציל חיים.
סדק של שינוי
שרי מאיר: "אחרי כל רצח של אישה דתייה או חרדית יש עלייה בפניות של נשים חרדיות לקו הסיוע והגעה למקלטים. פתאום נשים מבינות שמה שהן חוות יכול להגיע לכדי רצח.
"אלימות קיימת בכל מגזר, וגם בציבור החרדי והדתי. 'בת מלך' ב-30 שנות קיומה חשפה את העובדה שאלימות בתוך המשפחה לא פסחה על אף מגזר. לגבי מקרי הרצח אני עוד לא יכולה לומר שזו תופעה. נוכל לומר זאת רק בפרספקטיבה של שנים. אך חשוב לדעת שלפני הרצח, שהוא הקצה שעליו שומעים בחדשות, יש מקרים קשים של אלימות רגשית, רוחנית, פיזית, מילולית, מינית וכלכלית. אנחנו זועקים שנים כדי שלא נגיע למקרי הרצח, כדי שנשים תדענה לפנות קודם לגורמי סיוע מבלי להתבייש ושיידעו שיש מי שיכול לסייע".
פייני סוקניק ממשיכה ואומרת: "העלייה החדה במספר מקרי הרצח של נשים דתיות וחרדיות בשנה אחת היא לא סטטיסטיקה יבשה, זו נורת אזהרה. לא תמיד זו תופעה חדשה, לפעמים זו הסרת מסכות. מה שהיה מושתק יוצא החוצה. אבל ההסלמה מצביעה על כך שמנגנוני ההגנה לא מצליחים לתת מענה ושאלימות שלא נבלמה בזמן הפכה לרצח.
"שלושת מקרי הרצח של רחל בוכבוט, אסתר כהן ותהילה פדידה הם לא רק טרגדיות אישיות קשות אלא גם סימני אזהרה חריפים לגבי מה שקורה בחברה החרדית - שבירת המיתוס 'אצלנו זה לא קורה'. אני לא חושבת שאפשר לומר שזו תופעה, אבל בוודאי כבר אי אפשר להתעלם מאלימות בזוגיות - שהרצח הוא מקרה הקיצון שלה.
"החברה החרדית עדיין סובלת משיח מצומצם סביב אלימות במשפחה. מושגים כמו שלום בית וצניעות משמשים לעיתים כדי לטשטש את האלימות, ויוצרים אווירה של שתיקה, פחד ובושה שמונעת פנייה לעזרה בזמן. כל מקרה כזה הוא לא רק פגיעה במשפחה אחת אלא טלטלה שמרעידה את כל הקהילה, בנות כיתה, שכנים, חברות, ילדים".
לדברי סוקניק, המקרים הקשים הללו יצרו גם סדק של שינוי. "יש יותר שיח פתוח ברשתות החרדיות ובמדיה הכללית, לחץ על הנהגה רבנית וציבורית לעסוק באלימות לא רק כסטייה חריגה אלא כבעיה מערכתית. נולדות יוזמות חדשות, תוכניות הדרכה לחתנים ולכלות, קמפיינים מותאמים תרבותית, ופורום 'גבול נכון' שהקים ארגון 'קווים אדומים' - קואליציה חרדית ראשונה מסוגה המאחדת עמותות, אנשי ונשות מקצוע, רבנים, מדריכי חתנים וכלות, נשות טיפול ונציגי רשויות".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 16:19:49+00:00. Title: 320 מיליון משתמשים בסכנה? צ'ק פוינט חשפה חולשות חמורות בשירות של מיקרוסופט
Summary: חוקרי חברת אבטחת המידע הישראלית חשפו ארבע פגיעויות שאפשרו לתוקפים לערוך הודעות, לזייף זהות ולהתחזות לבכירים בפלטפורמת שיחות הווידאו הפופולרית של ענקית הטכנולוגיה • מיקרוסופט תיקנה את הבעיות זמן קצר לאחר הגילוי
Full text: צוות המחקר של חברת האבטחה הישראלית Check Point חשף סדרת חולשות משמעותיות במיקרוסופט teams, פלטפורמת העבודה השיתופית של ענקית הטכנולוגיה, המשמשת יותר מ-320 מיליון משתמשים ברחבי העולם. הפגיעויות, שדווחו למיקרוסופט כבר במארס 2024 ותוקנו במהלך השנה האחרונה, אפשרו לתוקפים לערוך הודעות, לזייף התראות, לשנות שמות משתמשים ולהתחזות למנהלים בכירים בארגון - כל זאת מבלי שהמשתמשים או מערכות ההגנה יבחינו בכך.
ההשלכות של חולשות אלו חורגות מעבר לפגיעה טכנית. "הממצאים מדגישים שמעבר לפגיעה טכנית נקודתית, יש כאן סיכון מבוסס-אמון", אומר עודד ואנונו, ראש מחקר חולשות מוצרים בצ'ק פוינט. "תוקפים מנצלים את האמון שהמשתמשים נותנים לאפליקציות מוכרות בתוך פלטפורמות עבודה".
ארבע דרכים לנצל את המערכת
הפגיעות שהתגלו אפשרו כמה תרחישי תקיפה מדאיגים. הראשונה אפשרה זיוף זהות בשיחות קוליות ווידאו. כך, תוקף יכול לגרום לעובד לענות לשיחה שמופיעה כהתקשרות מהמנכ"ל, ולמסור מידע רגיש או גישה למערכות ארגוניות.
השנייה, אפשרה עריכת הודעות קיימות מבלי שיופיע הסימון "נערך" שמופיע בדרך כלל. כך, תוקף יכול לשנות תוכן של שיחה לאחר מעשה, למשל לעדכן סכום תשלום או לשנות פרטי חשבון בנק.
החולשה השלישית אפשרה זיוף התראות, כך שהודעה תיראה כאילו נשלחה ממנהל בכיר או מעובד מסוים. מכיוון שהתראות נתפסות כדחופות ואמינות, הן הופכות לכלי מניפולציה יעיל - בקשה לאישור או פעולה עשויה להתקבל מיידית מבלי שיבדקו את מקורה.
החולשה הרביעית אפשרה שינוי שמות שיחות ושמות תצוגה גם בצ'אט פרטי, כך שעובד עשוי לחשוב שהוא מתכתב עם עמית בעוד שבפועל הוא מעניק גישה למידע רגיש לתוקף.
ניצול האמון הפנימי
המכנה המשותף לכל הפגיעויות הוא שהן לא ניצלו פירצה טכנית במערכת, אלא את מנגנוני האמון הפנימיים שלה. המערכת סומכת על מידע שמתקבל מהמשתמשים - כמו שם השולח או נושא השיחה - ומציגה אותו למשתמשים אחרים מבלי לאמת אותו באופן מלא.
החוקרים הראו שניתן "לכופף" מנגנונים אלו ולגרום לפלטפורמה עצמה להציג מידע שגוי, אך "אמין", למשתמשים.
"ההתקפה לא פוגעת בתשתית, היא פוגעת בתפיסה", מסביר ואנונו. במקום לפרוץ מבחוץ, התוקפים משתמשים במערכת עצמה כדי ליצור מציאות מזויפת שנראית אמינה לחלוטין.
תיקון אחראי ולקחים רחבים
כאמור, צ'ק פוינט דיווחה על הפגיעויות למיקרוסופט ב-2024 והחברה הגיבה במהירות יחסית. התיקון הראשון פורסם כבר במאי 2024, והאחרון הושלם באוקטובר 2025. אחת החולשות, זיוף ההתראות, קיבלה מספר זיהוי רשמי CVE-2024-38197 ונרשמה כבעיית אבטחה בדרגת חומרה בינונית.
עם זאת, החוקרים מדגישים שהבעיה חורגת מעדכון תוכנה. "בעידן של כלי אוטומציה ובינה מלאכותית, אסטרטגיית אבטחה חייבת להתייחס לא רק לטכנולוגיה, אלא גם לאופן שבו אנשים תופסים ומגיבים למידע דיגיטלי", אומר ואנונו.
הפתרון דורש שילוב של אימות זהויות ברמת הפעולה, בקרה רב-שכבתית, וחינוך עובדים לזיהוי סימני אזהרה ולאימות חיצוני של פעולות רגישות - במיוחד כאלו הקשורות בעסקאות כספיות או מידע רגיש.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 16:12:10+00:00. Title: לארז איסקוב יש כבר עבודה חדשה ליום שאחרי "גולסטאר"
Summary: פיינליסט "האח הגדול" ארז איסקוב יעשה צעד דומה לזה שעשו יובל לוי, מאי ערב ושון יפישין, שהשתתפו עימו בתוכנית
Full text: כשהוא עדיין בתוך טירוף הצילומים של "גולסטאר", מסתמן שהמומנטום של כוכב "האח הגדול" ארז איסקוב לא נעצר במגרש, והוא יכול לסמן וי על העבודה האמיתית הראשונה שאחרי הריאליטי.
פיינליסט האח הגדול מקבל קמפיין ראשון - הוא נבחר להיות הפרזנטור החדש של מותג תכשיטים, ויקבל סכום נכבד.
חוזר מגולסטאר עם קמפיין בכיס
ל־ForReal נודע שאיסקוב קטף קמפיין לחברת התכשיטים MONDO, והוא יקבל בעדו בסביבות 200 אלף שקלים.
הצילומים לקמפיין החדש צפויים להתקיים לאחר חזרתו של איסקוב מצילומי גולסטאר בפיליפינים.
ממשיך מסורת של חבריו מ"האח"
אגב, איסקוב הוא לא הראשון שיצא מהעונה האחרונה של "האח הגדול" ושמצטלם למותג תכשיטים.
לפניו עשו את זה מאי ערב, יובל לוי ושון יפישין, שכולם שיתפו פעולה עם מותגים בתחום.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 15:24:16+00:00. Title: גבר בן 80 נמצא מת בדירתו באשדוד, בת משפחה נעצרה
Summary: גופת הגבר אותרה במצב ריקבון • השוטרים וחוקרי הזיהוי הפלילי שהגיעו לזירה החלו באיסוף ממצאים ובדיקת נסיבות האירוע ועיכבו לחקירה בת משפחה בשנות החמישים לחייה
Full text: גופת גבר של אדם בשנות ה-80 לחייו אותרה היום (שלישי) במצב ריקבון, ברחוב משמר הירדן באשדוד.
שוטרי תחנת אשדוד פתחו בחקירה לאחר הגעת הכוחות לזירה, עקב חשד לפלילים. השוטרים וחוקרי הזיהוי הפלילי שהגיעו למקום החלו באיסוף ממצאים ובדיקת נסיבות האירוע ועיכבו לחקירה בת משפחה בשנות החמישים לחייה במסגרת החקירה שנפתחה.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 15:43:42+00:00. Title: בלב חאן יונס: בכיר ב"גדודי המוג'אהדין" שהחזיקו במשפחת ביבס חוסל באופן מסתורי
Summary: מוחמד אבו מוסטפא נחשב לבכיר בולט שהיה אחראי כמטיף על הפצת תעמולה • בתקשורת הערבית דווח כי הוא נהרג ב"פעולת חיסול פחדנית באמצעות ירי בוגדני" • בארגון הטילו אחריות על ישראל ו"משתפי הפעולה שלה" לחיסול
Full text: חיסול מסתורי ברצועת עזה: ארגון הטרור "גדודי המוג'אהדין" הודיע היום (שלישי) על מותו של אחד מבכיריו, מוחמד אבו מוסטפא (אבו אל-אמיר). לפי ההודעה, הוא היה בכיר בולט בארגון שבתפקידו כמטיף היה אחראי על מתחם הפצת תעמולה ("דעווה").
עוד נמסר כי הוא נהרג ב"פעולת חיסול פחדנית באמצעות ירי בוגדני ביום ראשון - 2 בנובמבר". בארגון הטילו אחריות על ישראל ו"משתפי הפעולה שלה" לחיסול.
אתמול, מקורות פלשתיניים דיווחו כי אבו מוסטפא חוסל על ידי חמושים שרכבו על אופנוע, וירו בו שבעה קליעים באזור חאן יונס שבדרום רצועת עזה.
במהלך המלחמה, ישראל חיסלה שורה של בכירים ומפקדים ב"גדודי המוג'האדין". מדובר בארגון הטרור שהיה אחראי על חטיפת בני משפחת ביבס. בהמשך, המחבלים רצחו בשבי את שירי ביבס ז"ל ובניה כפיר ואריאל ביבס ז"ל.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 15:50:28+00:00. Title: "סליחה": חיים לוינסון מתנצל על הפרשה - ותוקף את "הארץ"
Summary: העיתונאי חיים לוינסון פרסם התנצלות פומבית בעקבות החשיפה כי קיבל תשלומים מהחברה של היועץ הפוליטי שרוליק איינהורן • מודה כי הסתיר את ההתקשרות אך טוען שלא השפיעה על עבודתו העיתונאית • "עשיתי טעות ענקית – לא פשע"
Full text: העיתונאי חיים לוינסון התנצל היום (שלישי) בעקבות הפרשה שנחשפה, שבמסגרתה התגלה כי קיבל כספים מהחברה של היועץ הפוליטי שרוליק איינהורן. "אני רוצה להתייחס בהרחבה לפרסום עליי ב'הארץ' ביום חמישי: סליחה", כתב לוינסון.
"עברו עליי כמה ימים מטורפים ולקח לי רגע לנסח בבהירות את המחשבות. עד ה־30 באוקטובר חשבתי שאני האדם השנוא ביותר בישראל. בכל זאת, רבתי עם כל כך הרבה אנשים כדי לוודא שביום שאפול יהיה מי שידרוך על הגופה. במקום זה אני מקבל המון הודעות אהבה, מאות ואלפים. תודה לכל מי שכתב, וסליחה למי שלא הגעתי לענות".
"עשיתי החלטה גרועה מאוד, מטומטמת"
לדבריו, רבים הרגישו שבגד בהם. "כעיתונאי, כותב, פרשן – מה שלא יהיה – אני חי מהצופים, מהקוראים, מהמקורות. הם נותנים בי את אמונם ומבטחם, ואותם איכזבתי ובהם פגעתי. אז אני רוצה להסביר קצת יותר, ולפרט את שרשרת הטעויות שלי שהובילה בסופו של דבר לטעות אחת ענקית".
לוינסון סיפר כי אחרי בחירות אפריל 2019, בהן שימש ככתב הפוליטי של "הארץ", חש מותש. "עבדתי מסביב לשעון, ובמעט הפנאי לא ישנתי בכלל כי היו לי שני ילדים קטנים. מצבי הפיזי לא היה משהו. שקלתי לעזוב את העיתונות ולחפש חיים רגועים יותר – וכן, גם מתגמלים יותר".
לדבריו, ב"הארץ" לא הסכימו להעלות את שכרו, ולכן אושר לו "לעשות חלטורות". "שרוליק איינהורן, שפתח אז חברת ייעוץ, הציע לי לבוא לעבוד איתו במשרה מלאה. התלבטתי. בסוף החלטתי החלטה גרועה מאוד – מטופשת, מטומטמת – שסיכמתי שאייעץ מהצד כמה חודשים כפרילאנסר. לא חשבתי על המשמעות של זה לעומק. למעשה, לא חשבתי נקודה".
הוא סיפר כי נתן שירותים בבחירות בבלקן, וביצע משימות עריכת תוכן. לדבריו, סיכם שאיש לא יידע על הקשר. "לא רציתי שישתמשו בשם שלי למטרה שאינה עיתונות. מבחינתי, זו הייתה הדרך האתית הטובה יותר – להתפרנס מחוץ למדינה. בבלקן אין לי ניגוד עניינים, כי זה פשוט לא רלוונטי לעבודתי".
"לא היה לי מושג שאיינהורן עבד בשביל קטאר"
לוינסון הדגיש כי מעולם לא הרגיש בניגוד עניינים, גם כשאיינהורן סיפק שירותים לליכוד. "אני לא חושב שאפשר לחשוד, ולו לרגע, שהייתי סלחן כלפי הליכוד", כתב. "בעיתון ידעו שאני חבר שלו. לא הסתרתי זאת. להפך – ביקשו ממני להיעזר בו לבדוק סיפורים".
בהמשך כתב כי "שום דבר מהקשר העסקי הזה לא השפיע ולא חדר לעבודתי העיתונאית – לא ב'הארץ' ולא בשום מקום אחר. ההפרדה הייתה מוחלטת". עוד הוסיף: "לא היה לי כל מושג שאיינהורן עובד בשביל קטאר. הפעם הראשונה שנודע לי על כך הייתה מפרסום של בר פלג בנובמבר 2024. כעסתי מאוד ששרוליק לא אמר לי. לא שזה משנה".
לוינסון התייחס לפרשת קטאר ואמר כי טעה כשדיבר עליה ללא גילוי נאות: "הבעתי דעה בפרשה בלי להצהיר על ניגוד העניינים שלי. עשיתי טעות שהתבטאתי בלי גילוי נאות מלא".
עם זאת, הוא הדגיש: "אני כופר בפליליות של פרשת קטאר. זו פרשה שראויה לדיון ציבורי, וגם הפליליזציה של הדיון הציבורי ראויה לדיון".
ביקורת חריפה על "הארץ"
לוינסון תקף את העיתון שבו עבד שנים ארוכות: "כשנכנסתי ל'הארץ' הדגל היה זכויות האדם. היום אין זכויות אדם – יש זכויות חברי הפוזיציה שלי. זה לא חוכמה להילחם על זכויות של מי שבמחנה שלך, אלא של מי ששונה ממך".
הוא המשיך: "בעיתון שאני גדלתי בו, נלחמנו על שימוש מוגזם בביטחון המדינה כדי לסתום פיות. היום, עיתון 'הארץ' הפך להיות להקת המעודדות של השירות החשאי ושל המשטרה".
לקראת סיום כתב לוינסון: "לא אמרתי לציבור על ההתקשרות העסקית, כי באקלים הפסיכי סביב פרשת קטאר זה היה מסיט את הדיון מגופו של עניין לגופו של אדם. זו הייתה טעות. לא מכבס את זה לרגע".
אני רוצה להתייחס בהרחבה לפרסום עלי ב"הארץ" ביום חמישי:
— Chaim Levinson (@chaimlevinson) November 4, 2025
סליחה.
עברו עלי כמה ימים מטורפים ולקח לי רגע לנסח בבהירות את המחשבות. עד ה-30 באוקטובר חשבתי שאני האדם השנוא ביותר בישראל. בכל זאת, רבתי עם כל כך הרבה אנשים כדי לוודא שביום שאפול יהיה מי שידרוך על הגופה. במקום זה אני מקבל… pic.twitter.com/nXc9ZaAXXm
"הטעות הראשונה של לחלטר בבלקן התחברה לטעות שנייה של להסתיר את זה, ויצרה טעות שלישית", סיכם. "זה הלקח שלי לחיים: טעות מתקנים באמת, לא בטעות שנייה. אני מתנצל בפני כל מי שאיכזבתי וציפה ממני ליותר. אתם צודקים. אני משתדל להיות זמין – 050-5204118 לכל מי שרוצה לדבר איתי".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 15:21:27+00:00. Title: לראשונה בישראל: כרטיס אשראי ומתחם קניות טבעוניים
Summary: עמותת ויגן פרנדלי משיקה בשיתוף פעולה עם ישראכרט כרטיס אשראי טבעוני הראשון בעולם, שעשוי מפלסטיק ממוחזר ויעניק הנחות בבתי עסק טבעוניים, והעמותה גם מתכננת לפתוח מתחם שופינג טבעוני שיכלול חנויות אופנה • מייסד ומנכ"ל העמותה: "זה לא כרטיס לכל אחד, אלא לכאלה שחיים את אורח החיים הטבעוני"
Full text: חדשות לטבעונים (ולא רק): ישראכרט ועמותת ויגן פרנדלי משיקות את כרטיס האשראי הטבעוני הראשון בעולם, והעמותה מתכננת לפתוח מתחם קניות טבעוני במרכז תל אביב.
המחזיקים בכרטיס יקבלו הנחות והטבות, הן בבתי עסק טבעוניים והן במגוון תחומי צריכה נוספים.
בנוסף, הכרטיס עשוי כולו מפלסטיק ממוחזר, שכל רכישה בו תורמת ישירות לקידום הטבעונות ולפרויקטים למען זכויות בעלי החיים.
בנוסף, עמותת ויגן פרנדלי מתכננת לפתוח עד אמצע שנת 2026 מתחם קניות טבעוני במרכז תל-אביב, שיהיה המתחם הטבעוני הראשון בישראל, ולפי התחזיות גם הגדול ביותר בעולם. בימים אלה נעשים מגעים מול כמה מקומות לפתיחה אפשרית של המתחם, ביניהם דיזינגוף סנטר.
במתחם הטבעוני צפוי לקום הסופר הטבעוני הראשון בישראל, שלטובת פתיחתו גייסו ויגן פרנדלי ומחסני הטבעונות סכום של מיליון וחצי שקלים בקמפיין מימון המונים בחודשים האחרונים. בנוסף, במתחם צפויות לפעול חנויות אופנה הפועלות בהתאם לעקרונות טבעונות וקיימות.
באשר לכרטיס האשראי, אומרים בוויגן פרינדלי שייחודו של הכרטיס הוא בכך שכל שימוש בו מניב תרומה לקידום הטבעונות בישראל. בכל רכישה בכרטיס חלק מעמלת הסליקה מועבר ישירות לעמותה ומשמש למימון פרויקטים רחבי היקף, מקמפיינים ציבוריים לקידום טבעונות דרך פרויקט מהנדסי המזון לפיתוח מוצרים טבעוניים חדשים, ועד יוזמות להטמעת תפריטים טבעוניים במוסדות ציבוריים ופרטיים.
למה זכאים מחזיקי הכרטיס?
מחזיקי הכרטיס יקבלו הנחות במאות מסעדות ובתי עסק הנושאים את תו ויגן פרנדלי. לראשונה, מדובר במגוון גדול של הנחות הניתנות באופן אוטומטי במעמד התשלום, ללא צורך בקודים או אפליקציות למימושן. מדובר בממוצע בהנחות של 10 אחוזים, אך גם יש הנחות נמוכות יותר. כך, למשל, בווניליה יקבלו הלקוחות בסביבות 13.5 אחוזי הנחה, במשק מלר 10 אחוזים, בפנדה פיתה 10 אחוזים, בגודנס 8.5 אחוזים, במשק ברזילי 5 אחוזים ועוד.
כמו כן, יש הנחות המצריכות הזמנה מראש באמצעות קוד קופון. הכרטיס מעניק עד 20% הנחה ברשתות סופרמרקטים מסוימות כמו ויקטורי, ניצת הדובדבן וקרפור, כאשר הן מוגבלות עד לסכום מסוים. ההטבות כוללות גם הנחות ברשתות אופנה, שבהן קבוצת דרים כארד (מנגו, פוקס, שילב), מגוון של מסעדות ובתי קפה, וכן מבצעי קאש־בק בארץ ובחו"ל, לרבות רכישות בסופר־פארם אונליין, ASOS ו־AliExpress.
הכרטיס ניתן באופן בלעדי ללא דמי שימוש לחברי מועדון ויגן אקטיב, מועדון התורמים של העמותה. חברי המועדון נדרשים לתרום מדי חודש לפחות 35 שקלים לפרויקטים למען בעלי חיים, לפי בחירתם.
עמלת המרת המט״ח עומדת על 1%, כאשר על משיכת כספים בכספומט בחו"ל משלמים עמלה בגובה של 3.5 אחוזים. בנוסף, מקבלים מתנת הצטרפות של 100 שקלים למימוש באתר ההטבות. בעלי הכרטיס זכאים גם לכלל ההטבות של מועדון Corporate של ישראכרט. מדובר ביותר מ־3,000 הטבות והנחות בתחומי צריכה מגוונים.
עמרי פז, מייסד ומנכ״ל ויגן פרנדלי: "השקנו את הכרטיס לפני כמה שבועות, וכבר יש כ-100 עסקים שנותנים הנחה של כ-10 אחוזים בגובה הקנייה. השאיפה היא להגיע ל-250-300 עסקים. כרגע מדובר בהנחות בעיקר במסעדות, אבל תהיה גם הנחה של 10 אחוזים כשנשיק את הסופר הטבעוני שלנו ברבעון הראשון של 2026. בנוסף, אנחנו נמצאים במגעים מתקדמים על מנת לפתוח מתחם טבעוני שיכלול גם אופנה".
"הוביל לגאוות יחידה"
כאמור, מי שירצה לקבל את הכרטיס ללא דמי שימוש יצטרך להיות חבר עמותה ולתרום מדי חודש לויגן פרינדלי. על כך אומר פז: "מדובר בתרומה חודשית שהולכת באופן ישיר לקמפיינים מאוד גדולים ושלטי חוצות. כבר היום 5,000 חברי עמותה מקבלים את הכרטיס בחינם (מלבד התרומה החודשית. ה.י.ה), ואלה שיצטרפו יצטרכו להצטרף ולשלם לעמותה. זה לא כרטיס לכל אחד, אלא לכאלה שחיים את אורח החיים הטבעוני, וגם אפשר לקבל החזר בגין תרומות של עד 35 אחוזים".
פז מוסיף: "גם מבחינת העיצוב יש תגובות ממש חיוביות. הוא הוביל לגאוות יחידה ולחיבור למסר הטבעוני. כבר ראינו שאנשים קיבלו את הכרטיסים, התלהבו מהעיצוב החדש והעלו תמונות לרשתות החברתיות".
ליאור רביב, משנה למנכ"ל וראש חטיבת לקוחות פרטיים בישראכרט: "יש המון כרטיסי אשראי בשוק, וכאן מעבר להנחות הצרכניות מדובר בבשורה ערכית. זו הזדמנות לעשות קצת טוב ולהחזיר לקהילה. יש 450,000 טבעונים, חצי מיליון צמחוניים וחצי מיליון 'מפחיתנים', ולכן יש פה פוטנציאל. מעבר לתרומה החודשית, על כל קנייה שהצרכן יבצע יופרש אחוז לעמותה. זה לכאורה כרטיס נישתי, אבל בסיכומו של דבר העמותה תקבל הכנסה מכל תשלום".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 15:42:37+00:00. Title: הרוב למתווה ביסמוט בסכנה: "לפחות 7 ח"כים מהקואליציה יצביעו נגד"
Summary: ח"כ אדלשטיין, שרן השכל וארגוני המשרתים ערכו כנס בכנסת נגד מתווה חוק הגיוס • אדלשטיין: "אנחנו לא צריכים לקבל את רוע הגזירה - זה חוק השתמטות" • "העובדה שהמשרתים צריכים לחזור משדה הקרב ולהתחנן שיעמדו לצידם ולא לצד המשתמטים הוא כתם בל ימחה"
Full text: ברקע העבודה בחדרי חדרים על מתווה ביסמוט, היום (שלישי) נערך בכנסת כנס חירום תחת הכותרת "לא חוזרים לקונספציה, דורשים ביטחון, מחזקים את צה"ל". הכנס בהובלת ח"כ יולי אדלשטיין, ח"כ שרן השכל, מפלגת המילואימניקים של יועז הנדל וארגוני המשרתים. שרן השכל התחייבה שמתווה ביסמוט לא יעבור: "אני מודיעה לקואליציה, אין לכם רוב. אנחנו 7 חברי כנסת שנצביע נגד הצעת החוק".
הארגונים שיזמו את כנס החירום הם מפלגת המילואימניקים, דור במיל', הרבעון הרביעי, דור הניצחון, שדולת המשרתים והמתמרנות. מאז שביסמוט נכנס לתפקיד, נפגש עם אותם הארגונים פעם אחת בלבד, ומאז מסרב להמשיך להפגש איתם.
יו"ר ועדת חוץ ובטחון לשעבר, ח"כ יולי אדלשטיין אמר בדיון כי "אנחנו לא צריכים לקבל את רוע הגזרה. אני חייב לציין אני במשך שנה וחצי לא השתמשתי בביטוי חוק ההשתמטות אבל אחרי שראיתי את הפרסומים קראתי לו חוק ההשתמטות. לצערי הרב צה״ל לא יכול להיות צבא קטן וחכם הוא צריך להיות צבא גדול וחכם".
סגנית שר החוץ, ח"כ שרן השכל אמרה כי"מתווה הגיוס הנוכחי שפורסם לא עונה על הדרישות של צה״ל. אני מודיעה לקואליציה, אין לכם רוב. אנחנו 7 חברי כנסת שנצביע נגד הצעת החוק והיא לא תעבור".
רון פרץ, לוחם במילואים, ממייסדי קואליציית ארגוני המשרתים ומפלגת המילואימניקים: אמר כי "כל מי שהגיע לכאן היום לא מוכן לקבל את רוע הגזרה. לא מוכן לקבל את העובדה שהמילואימניקים נקראים לסבב אחר סבב בלי עזרה באלונקה, לא מוכן לקבל את העובדה שצהל אומר שחסרים לו 12,000 לוחמים ותומכי לחימה, אבל הממשלה נמצאת בדום שתיקה. לא מוכן לקבל את העובדה שממשלת הימין שהצבעתי לה משאירה את הצבא קטן, בזמן שהאויבים שלנו רק גדלים ומתעצמים".
שלומי דמרי, לוחם במילואים ואח שכול, ממייסדי מפלגת המילואימניקים: "שירות שווה לכל אזרח זו לא פוליטיקה זו אחריות לאומית, בטח של מי שמתיימר להיות נציג הציבור הלאומי בכנסת . אני קורא לביסמוט לשבת איתנו, להקשיב לנו, ולהראות שאתה מסוגל לעשות את מה שנכון לישראל גם כשזה לא נוח פוליטי"
"העובדה שהמשרתים צריכים לחזור משדה הקרב ולהתחנן על זה שיעמדו לצידם ולא לצד המשתמטים הוא כתם בל ימחה לבית הזה" אמר עוז בן נון, ממובילי קואליציית משרתי המילואים ומייסד ארגון דור במיל'". "אנחנו סיימנו להתחנן. מי שמשתמש ביהדות כדי להשתמט לא קרא תנ"ך. ההיסטוריה היהודית רצופה בהתמודדות עם שבטים שהשתמטו מעזרה לאחיהם - והיחס אליהם הוא חד משמעי. ההיסטוריה היהודית שפטה אותם לחומרה, ותשפוט אותם לחומרה".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 15:50:10+00:00. Title: העור התייבש? כך תשמרו עליו גמיש וזוהר גם כשמזג האוויר מתקרר
Summary: כשיש פחות לחות באוויר העור שלנו מאבד מים, השכבה החיצונית נחלשת, ואנחנו מרגישים מתיחות, גרד או יובש • פולה בליק דיין, מומחית לרפואה טבעית וקוסמטיקה מתקדמת, עם הטיפים שיעזרו לשמור על לחות וזוהר טבעי מבפנים ומבחוץ
Full text: כשעונות מתחלפות והטמפרטורות צונחות, הגוף שלנו מתמודד עם שינויים לא פשוטים, והעור הוא הראשון להרגיש. היובש באוויר עולה, הרוח מתחזקת, המזגנים פועלים שעות נוספות, והתוצאה? שפתיים סדוקות, קילופים סביב האף, ועור שנראה עייף וחסר חיים.
העור למעשה מתפקד כמו מראה של מה שקורה סביבנו. כשיש פחות לחות באוויר הוא מאבד מים, השכבה החיצונית נחלשת, ואנחנו מרגישים מתיחות, גרד או יובש. בדיוק כמו שאנו מחליפים בגדים לעונה הקרה, גם העור שלנו צריך התאמות הוא זקוק לטיפוח מסוג אחר.
אז לפני שהיובש משתלט - הנה חמש פעולות חשובות לעונת המעבר:
אינסייד אאוט (או: מים הם הסוד) - אל תתנו לטמפרטורות הנמוכות להטעות אתכם, גם בחורף הגוף זקוק למים. שמרו על שתייה סדירה, הוסיפו תה צמחים, והפחיתו קפאין ואלכוהול שמייבשים את העור.
אל תזניחו את השפתיים - השפתיים הן הראשונות לסבול מהקור ומהרוח. כדי למנוע סדקים, שמרו עליהן עם באלם עשיר בחמאת שיאה, שמן קוקוס או שמן שקדים. אל תשכחו למרוח גם בלילה, זה הזמן שבו הן מתחדשות.
אף מתקלף? זו לא גזירת גורל - שימוש בממחטות או חשיפה ממושכת לחימום מייבשים את אזור האף. הפתרון: מרחו קרם לחות עדין נטול בישום, פעמיים ביום לפחות, והתרחקו ממקור חום ישיר כמו תנור או מפזר חום.
ניקוי שמגן, לא מייבש - הימנעו מתכשירי ניקוי שמסירים את השומנים הטבעיים של העור. העדיפו סבון עדין על בסיס שמנים או חומצות אמינו, שינקה בעדינות וישאיר את העור מאוזן.
קרם עשיר ההשקעה היומית שלך - בחרו קרם בעל מרקם מזין ועשיר, עם רכיבים שמחזקים את מחסום הלחות כמו סרמידים, חומצה היאלורונית וויטמין E. בלילה אפשר לפנק את העור עם שמן פנים או מסכת הזנה.
פולה בליק דיין היא מומחית לרפואה טבעית וקוסמטיקה מתקדמת
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 15:59:42+00:00. Title: עובד בכיר גנב מיליוני דולרים מקבוצת NBA - ועומד בפני 20 שנות מאסר
Summary: פרשה חמורה מאוד נחשפה בראצות הברית: לסטר טי ג'ונס ג'וניור, סגן הנשיא הבכיר לשעבר לענייני כספים באטלנטה הוקס - מואשם בגניבה של יותר מ-3.8 מיליון דולר מהקבוצה • בין השנים 2017 ל-2025 הוא הונה את הקבוצה והשתמש בכספים עבור נסיעות יוקרה, מותגי לואי ויטון ורכבי פורשה
Full text: פרשה חמורה מאוד נחשפה בארצות הברית. עובד ותיק ובכיר בקבוצת ה-NBA אטלנטה הוקס מואשם בגניבה של יותר מ-3.8 מיליון דולר מהקבוצה במהלך מספר שנים, באמצעות הגשת הוצאות מזויפות וחיוב רכישות אישיות בכרטיסי האשראי של החברה - וכעת הוא עומד בפני עונש מאסר של 20 שנה.
התובעים הפדרליים האשימו את לסטר טי ג'ונס ג'וניור, סגן הנשיא הבכיר לשעבר לענייני כספים בקבוצה, בסעיף אחד של הונאה בנקאית. לטענתם, הוא ביצע את הפשע לפחות ממאי 2017 ועד יוני 2025, בעת שעבד במחלקת החשבונאות והכספים של המועדון.
ג'ונס, שהצטרף לאטלנטה הוקס ב-2016 והתקדם לתפקיד המנהל הבכיר ביותר במחלקת החשבונאות תחת סמנכ"ל הכספים, ניצל לכאורה את גישתו לחשבונות הבנק של הקבוצה, למערכת ההוצאות ולכרטיסי האשראי של החברה כדי להשתמש בכספים עבור צרכיו האישיים.
השתמש בכסף עבור טיולי יוקרה ומשחקי ספורט
לפי כתב האישום, ג'ונס הגיש או הנחה עובדים להגיש דוחות הוצאות מזויפים, תוך שימוש בחשבוניות מזויפות, כדי לקבל החזרים על הוצאות שמעולם לא התרחשו. הוא מואשם גם בחיוב מיליוני דולרים בהוצאות אישיות על כרטיסי האשראי של החברה - כולל נסיעות יוקרה למספר ארצות, רכישות ממותג לואי ויטון, הוצאות הקשורות לרכבי פורשה, תכשיטים, וכרטיסים לאירועי ספורט והופעות.
על פי התובעים, על מנת להסתיר את פעולותיו, ג'ונס תמרן דוחות כספיים, מחק אימיילים, וייחס באופן שקרי יתרות גבוהות בכרטיסי האשראי לפעילות עסקית של הקבוצה.
דוגמה אחת המתוארת בכתב האישום מתייחסת לאירוע בינואר 2025, שבו ג'ונס הגיש לכאורה חשבונית מזויפת על סך 229,968 דולר בגין אירוע קבוצתי במלון "ווין" בלאס וגאס - אירוע שמעולם לא התקיים. לאחר שזייף אימייל של חברת אמריקן אקספרס ושלח אותו לעמיתיו, הוא אישר בעצמו את ההחזר, והשתמש בכסף כדי לשלם חובות אישיים.
אם יורשע, ג'ונס יחויב לחלט כל סכום או רכוש הקשורים להונאה לכאורה, כך לפי התובעים. התיק נדון בבית המשפט המחוזי של ארה"ב במחוז הצפוני של ג'ורג'יה. בקבוצה עצמה יש להגיד, סייבו להתייחס כרגע לפרשה.
הכתבות ועידכוני הספורט החמים אצלך בטלגרם
להצטרפות

--------------------------------------------------

Date: 2025-11-04 15:37:56+00:00. Title: נובמבר סייל 2025: מתי מתחילים המבצעים וההנחות? מדריך מפורט
Summary: שופינג בלי סוף: ארבעה אירועי קניות בינלאומיים וישראלים מחכים לכם בחודש הקרוב • כך תתכוננו מראש, תימנעו מהונאות ותמצאו את הדילים הכי משתלמים
Full text: נובמבר נחשב לחודש הקניות הרשמי של השנה. הוא כולל ארבעה אירועים עיקריים - ShoppingIL הישראלי, יום הרווקים הסיני, בלאק פריידי וסייבר מאנדיי. כדי שתדעו בדיוק מתי ואיפה שווה לפתוח את הארנק, ריכזנו את כל התאריכים והפרטים שחשוב להכיר.
מתי מתקיים ShoppingIL?
ב-5–6 בנובמבר. זהו האירוע שפותח את חודש המבצעים ומתקיים כולו באינטרנט.
מה זה ShoppingIL?
מדובר ב"חג הקניות הישראלי" שמתקיים זו השנה ה-12 ביוזמת Google ובשיתוף משרד הכלכלה. המטרה שלו היא לעודד קניות כחול-לבן ולחזק עסקים מקומיים. השנה האירוע נערך בסימן שיקום הכלכלה הישראלית, עם דגש על תמיכה בעסקים מהצפון ומקו העימות. עשרות אתרים ישראליים משתתפים בו ומציעים הנחות משמעותיות.
רשת הודיס תציע את כל הפריטים באתר עד 99.9 שקלים, באתר של לי קופר יהיה ניתן למצוא ג׳ינסים עד 149 שקלים, מותג ג׳ק קובה יציע עד 50 אחוז הנחה על מגוון הפריטים ועוד. חברות נוספות שצפויות להשתתף: קסטרו, רנואר, המשביר לצרכן, דקטלון, ריזרבד, אורבניקה, JD sport, דלתא, ליראק פריז ועוד.
מתי חל יום הרווקים הסיני?
ב-11 בנובמבר. מדובר באחד מאירועי הקניות הגדולים בעולם, שגם ישראלים רבים מחכים לו.
מה זה יום הרווקים הסיני?
הכול התחיל כיום שמיועד לרווקים בסין והפך לאירוע מכירות ענק. האתר המרכזי הוא AliExpress, שמתחיל את המבצעים כמה ימים לפני ה-11 וממשיך עד תחילת דצמבר. השנה אפשר להזמין הרבה מוצרים ממחסנים בישראל, כך שהמשלוחים מהירים יותר והעלויות נמוכות יותר. שימו לב שמעל 75 דולר צריך לשלם מיסים, לכן כדאי לחשב מה באמת משתלם.
מה מייחד את יום הרווקים הסיני?
מלבד אופנה, מוצרי בית, צעצועים וביגוד, יום הרווקים הסיני מתמקד גם בהנחות על מוצרי אלקטרוניקה וגאדג׳טים באתרים סיניים, לעומת סייבר מאנדיי שמתמקד באתרים מארה"ב. כדאי לשים לב לטאבלטים, אוזניות, שעונים חכמים, רמקולים ומוצרים בסגנון.
מתי בלאק פריידי 2025?
ב-28 בנובמבר. זהו יום שישי האחרון של החודש והוא נחשב ליום הקניות הבינלאומי הגדול ביותר.
מה זה בלאק פריידי?
האירוע מתחיל בארצות הברית אחרי חג ההודיה ומתפשט לכל העולם. בעבר היה מדובר ביום אחד בלבד, אבל היום ההנחות מתחילות כבר כמה ימים לפני. אתרים רבים בישראל ובחו"ל משתתפים, וניתן למצוא כמעט כל תחום במבצעים. כדאי להכין מראש רשימת מוצרים ולבדוק מחירים, כדי לזהות בקלות אם באמת מדובר בהנחה אמיתית.
מה מייחד את בלאק פריידי?
מדובר בשיא המכירות בארה"ב בחנויות הפיזיות, כאשר גם אתרים רבים מציעים מבצעים אגרסיביים הן בתחום האופנה והן בתחום האלקטרוניקה
מתי חל סייבר מאנדיי?
ב-1 בדצמבר, מיד אחרי בלאק פריידיי.
מה זה סייבר מאנדיי?
יום שני שמוקדש כולו לקניות אונליין. מדובר בהמשך ישיר של הבלאק פריידיי, בעיקר בתחום האלקטרוניקה, הגאדג'טים והמחשבים. לא מעט חברות מציעות מבצעים חדשים דווקא ביום הזה, אז שווה לבדוק שוב גם אם כבר קניתם בסוף השבוע שלפני.
מה מייחד את סייבר מאנדיי?
מתמקד במכירות אונליין, כשכאמור הדגש הוא על הנחות באתרים אמריקניים. החל מיום זה ולמשך 48 שעות ניתן למצוא באתרים שונים בארצות הברית מבצעים המתמקדים במגוון מוצרי אלקטרוניקה, גאדג׳טים, שואבי אבק רובוטיים ואלחוטיים
שאלות ותשובות נפוצות לקראת נובמבר סייל
מה ההבדל בין בלאק פריידיי לסייבר מאנדיי?
בלאק פריידיי מתמקד לרוב בקניות בחנויות פיזיות ובאתרים כלליים, בעוד שסייבר מאנדיי מתמקד במוצרים דיגיטליים, אלקטרוניקה וגאדג'טים. כיום הגבולות מיטשטשים, ורוב האתרים משתתפים בשניהם עם מבצעים נפרדים.
האם יש מבצעים גם באתרים ישראליים?
כן. רוב הרשתות הגדולות בישראל מציעות מבצעים מיוחדים לאורך כל נובמבר. חלקן מתחילות אפילו מוקדם יותר, במסגרת "חודש הקניות".
איך אפשר להימנע מהונאות ומאתרים מזויפים?
שימו לב שהאתר מתחיל ב־"https", בדקו שיש אייקון של מנעול ליד הכתובת, ואל תכניסו פרטי אשראי באתרים לא מוכרים. עדיף להשתמש בכרטיס נטען או בשירותים כמו PayPal שמוסיפים שכבת הגנה נוספת.
איזה מימי הסיילים הכי יתאים לכם?
ריכזנו את ימי ההנחות הצפויים - ובאילו קטגוריות כדאי לרכוש דווקא בימים האלה.
האם כדאי לקנות בגדים בנובמבר?
בהחלט. חנויות אופנה רבות מנצלות את החודש כדי להיפטר ממלאי חורף ישן ולהציג קולקציות חדשות בהנחות גדולות. כדאי לשים לב למדיניות החזרות, במיוחד כשקונים מחו"ל.
מה עם משלוחים ומסים?
בהזמנות מחו"ל, משלוחים עד 75 דולר פטורים ממסים. מעל לסכום הזה יש לשלם מע"מ ולעיתים גם מס קנייה. כדי לחסוך - ניתן לפצל הזמנות או לבחור במוצרים שנשלחים ממחסנים בישראל.
האם יש טעם לחכות ליום הספציפי עצמו?
לא תמיד. בשנים האחרונות אתרים רבים מתחילים את המבצעים כבר בתחילת נובמבר וממשיכים עד דצמבר. לפעמים דווקא לפני התאריך הרשמי אפשר למצוא את ההנחות הכי טובות.

--------------------------------------------------

Date: 2025-11-04 15:18:07+00:00. Title: "לא כל בכי של ילד מעיד על כאב": מטפלות בגן הורשעו באופן מקל בגין תקיפת פעוטות
Summary: כתב אישום חמור שהוגש נגד שלוש מטפלות שעבדו בגן ילדים בגדרה, הסתיים בהרשעה של עבירת תקיפת סתם בקטינים • עם זאת, שלושתן זוכו מרוב האישומים שהוגשו נגדן • מדובר באירועים שהתרחשו במהלך שנת הלימודים 2021–2022, ותועדו במצלמות האבטחה של המקום
Full text: מה שהתחיל בכתב אישום חמור נגד שלוש מטפלות שעבדו בגן ילדים פרטי בגדרה, הסתיים בהרשעה של עבירת תקיפה סתם בקטינים. אך המטפלות זוכו מרוב האישומים החמורים של תקיפת קטין או חסר ישע, שיוחסו להן. המדובר באירועים שהתרחשו במהלך שנת הלימודים 2021–2022, ותועדו במצלמות האבטחה של הגן.
לפי כתב האישום, המטפלות בכיתת הבוגרים נהגו להרים, לדחוף או להושיב ילדים בכוח, לעיתים תוך משיכה ביד אחת או הפעלת כוח פיזי מוגזם. הסרטונים, שהוצגו בבית המשפט, הציגו שורה של מקרים שבהם נראו המטפלות מתנהלות כלפי הילדים בגישה כוחנית, מבלי לגלות סבלנות או רוך.
עם זאת, השופטת אושרית הובר היימן, קבעה כי אף שהמעשים נראים בלתי ראויים מבחינה חינוכית ומוסרית, לא הוכח כי נגרמה לקטינים "חבלה של ממש", כנדרש בעבירה של תקיפת חסר ישע. לדבריה: "יש להבחין בין מגע פיזי שאינו עדין או חסר סבלנות, לבין תקיפה שיש בה אלמנט של פגיעה מכוונת או גרימת כאב ממשי. לא כל בכי של פעוט מעיד על מכאוב פיזי".
בית המשפט בחן את טענותיהן של הנאשמות אחת לאחת ולבסוף את המטפלת הבכירה בכיתה, הרשיע בעבירה אחת של תקיפת סתם וזיכה אותה מהאישומים המרכזיים. מטפלת אחרת שהודתה כי פעלה באופן לא תקין בשל עומס ולחץ, הורשעה אף היא בעבירה של תקיפה סתם - וזוכתה משאר האישומים. המטפלת השלישית שעבדה בהיקף חצי משרה, הורשעה בעבירה אחת וזוכתה אף היא מרוב האישומים נגדה.
במהלך המשפט העידו עשרות עדים, בהם הורים לפעוטות, ובעלת הגן לשעבר, שהעידה כי לא הייתה מודעת למתרחש בכיתה בזמן אמת. אחד העדים המרכזיים היה אביו של אחד הילדים, שסיפר כי הבחין במטפלת מתנהלת באלימות כלפי בנו וביקש לצפות בצילומים - אירוע שהוביל לפתיחת החקירה המשטרתית.
ההגנה טענה כי מדובר באכיפה בררנית, משום שבעלת הגן, שניהלה את המקום ולא הקפידה על התקינה הנדרשת של מספר מטפלות ביחס לילדים, לא הועמדה לדין. כן נטען כי כתב האישום נוסח באופן כוללני מדי, וכי נגרם לנאשמות עיוות דין.
השופטת הובר היימן דחתה את הטענות להגנה מן הצדק, אך מתחה ביקורת על ניסוחו הרחב של כתב האישום, שלדבריה "הכביד על ניהול ההגנה ופגם בבהירות העובדות". עם זאת, הדגישה כי אין בכך כדי לבטל את ההליך או לפסול את הראיות, וקבעה כי "התיעוד המצולם מדבר בעד עצמו ומאפשר הכרעה לפי רף הוכחה ברור".
בסיכום דבריה השופטת קבעה: "התנהלות המטפלות הייתה רחוקה מלהיות ראויה או חינוכית, אך לא ניתן לומר כי כל פעולה כוחנית מצד מטפלת בגן מהווה עבירה פלילית. עם זאת, חובה על כל מי שמופקד על רווחתם של פעוטות לנהוג ברוך, סבלנות ואחריות יתרה". גזר הדין ינתן במועד אחר.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 15:07:54+00:00. Title: המפה החדשה של ישראל: המתחרה של גוגל כבר מתעדת את הכבישים שלנו
Summary: חברת HERE Technologies החלה בפרויקט מיפוי תלת ממדי ברחבי ישראל שיימשך עד פברואר 2026 • רכב מצויד בטכנולוגיות צילום מתקדמות יתעד כבישים, שילוט ונקודות עניין נוספות • החברה מבטיחה שהמידע ישפר את איכות הניווט בישראל
Full text: אם הסתובבתם בשבוע החולף בכבישים, ייתכן שראיתם רכב מיוחד, שמצלמות גדולות ממוקמות על הגג שלו. לא מדובר ברכב של גוגל, שאותם התרגלנו לראות בשנים האחרונות, אלא בפרויקט של חברת HERE Technologies, שהחלה למפות באופן מקיף את הכבישים והערים בישראל.
במסגרת היוזמה, שתימשך עד סוף פברואר 2026, רכב ייעודי מצויד בטכנולוגיות צילום מתקדמות יאסוף נתונים ליצירת מפות דיגיטליות תלת ממדיות. המיפוי מהווה חלק מאסטרטגיה עולמית של החברה לפיתוח תשתיות מידע גיאוגרפי שישמשו מערכות ניווט, שירותי תחבורה חכמים וכלי רכב אוטונומיים.
הרכב יתעד נתיבי נסיעה, שילוט דרכים, סימוני כביש ותמונות תלת ממד של אזורים עירוניים ובין-עירוניים. במקביל, המערכת תקלוט מידע על נקודות עניין, כמו חנויות, מסעדות ותחנות דלק.
לדברי החברה, הנתונים שייאספו יאפשרו לה ליצור שכבת מיפוי מפורטת שתסייע בשיפור הבטיחות בדרכים, בהפחתת עומסי תנועה ובניווט יעיל יותר בסביבה העירונית.
חברת HERE Technologies, שהמטה העולמי שלה ממוקם באמסטרדם, מתמחה במפות דיגיטליות ושירותי מיקום. המפות שלה משמשות יצרני רכב, ערים ומפתחי אפליקציות ברחבי העולם.
אחד האתגרים המרכזיים בפרויקטי מיפוי כאלה הוא שמירה על פרטיות האזרחים. HERE מדגישה כי היא נוקטת צעדים מחמירים למניעת חשיפת מידע אישי. התמונות שנקלטות על ידי הרכב נשמרות תחילה במכשיר עצמו, ולאחר מכן מועברות בצורה מוצפנת למתקן מאובטח. במתקן זה, תוכנות ואלגוריתמים מזהים באופן אוטומטי פנים של אנשים ולוחיות רישוי של כלי רכב, ומטשטשים אותם לפני שהתמונות נכללות במפות הציבוריות.
החברה מציינת כי במקרים נדירים בהם תתגלה תקלה בטשטוש, משתמשים יוכלו לדווח על כך באמצעות לחיצה על קישור מיוחד שמופיע בתחתית כל תמונה. מנגנון זה נועד להבטיח שהמפות לא יכילו מידע אישי מזהה.
פרויקטים דומים של HERE מתבצעים במדינות רבות ברחבי העולם, כחלק ממאמץ גלובלי לשדרג את דיוק המפות הדיגיטליות. המידע המפורט שנאסף משמש את יצרני הרכב לפיתוח מערכות סיוע לנהג ורכבים אוטונומיים, שמסתמכים על הבנה מדויקת של הסביבה הפיזית. בנוסף, ערים משתמשות בנתונים אלה לתכנון תשתיות תחבורה, ניהול תנועה בזמן אמת ושיפור השירותים העירוניים.
עם השלמת המיפוי בישראל בתחילת 2026, המידע החדש יתווסף למאגר המפות הגלובלי של HERE. השלכות הפרויקט עשויות להשפיע לטובה על איכות שירותי הניווט במדינה ולתמוך בהתפתחות טכנולוגיות תחבורה מתקדמות בשנים הקרובות.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 14:40:15+00:00. Title: ארון של חטוף חלל הועבר לידי ארגון הצלב האדום - שעושה את דרכו אל כוח צה"ל
Summary: לטענת ארגון הטרור מדובר בחטוף חלל שאותר בשג'אעיה במזרח העיר עזה • הוא אותר במסגרת החיפושים עם הצלב באדום מעבר לקו הצהוב • 8 חטופים חללים נותרו ברצעות עזה
Full text: צה"ל והשב"כ הודיעו לפני שעה קלה (שלישי) כי על פי המידע שנמסר מהצלב האדום, ארון של חטוף חלל הועבר לידיו והם עושים את דרכם אל עבר כוח צה"ל בשטח צפון הרצועה, שם יועבר הארון לידי צה"ל. בצה"ל מבקשים לנהוג ברגישות ולהמתין לזיהוי הרשמי שיינתן תחילה למשפחות החטופים.
מוקדם יותר היום, הודיע ארגון הטרור כי ימסור חלל חטוף הערב , בשעה 20:00. לטענת הארגון, מדובר בחלל שאותר בשג'אעיה במזרח העיר עזה, וזאת במסגרת החיפושים עם הצלב באדום מעבר לקו הצהוב.
ברצועת עזה נותרו 8 חטופים חללים שעדיין לא הושבו לישראל: הדר גולדין, איתי חן, מני גודארד, ליאור רודאיף, דרור אור, רן גואילי, ג'ושוע לואיטו מולל וסותטיסאק רינטלאק.
לפני יומיים (ראשון) הושבו לישראל שלושה חטופים חללים: סרן עומר נאוטרה, סמ"ר עוז דניאל ואל"מ אסף חממי.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 14:50:35+00:00. Title: לא מצליחים לשלוח הודעות בוואטסאפ? אתם לא לבד
Summary: האתר downdetector מדווח על זינוק בהגשת תלונות על תפקוד האפליקציה להעברת מסרים הפופולרית • רוב הבעיות קשורות להתחברות לגרסת הדפדפן, להורדת קבצים ולשליחת הודעות
Full text: בשעות האחרונות רבו הדיווחים על תקלות חוזרות ונשנות באפליקציית העברת המסרים של מטא וואטסאפ. אתר ניטור התקלות downdetector הראה עלייה חדשה בדיווחים על תקלות מאז שעות אחר הצהריים המוקדמות, שמשפיעות על מיליוני משתמשים ברחבי העולם.
רוב הדיווחים מתארים קושי לשלוח הודעות באפליקציה ועל קשיים בהתחברות לגרסת הדפדף שלה (WhatsApp web).
עד כה, מטא לא פרסמה הודעה רשמית בנוגע לתקלה.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 14:51:36+00:00. Title: חברת המודיעין הישראלי מאשימה: "האגו הצרפתי מכשיל את החזרת תכשיטי הלובר"
Summary: נציגים של שודדי הלובר פנו פעמיים לחברת CGI Group הישראלית דרך הדארקנט והציעו למכור תכשיט תמורת 8 מיליון יורו • החברה יצרה קשר עם גורמים צרפתיים אך אלה לא קידמו את המו״מ והעבריינים איבדו סבלנות • מנכ״ל החברה: ״האגו הצרפתי הכשיל את ההזדמנות להשיב את התכשיטים״ • מוזיאון הלובר הכחיש באופן רשמי שפנה לחברה הישראלית
Full text: אנשים הקשורים לשודדי הלובר פנו לחברת המודיעין העסקי הישראלית CGI Group בהצעה למכור אחד מהתכשיטים תמורת 8 מיליון יורו. מדובר בפנייה שנייה בנושא שהגיע לידי החברה דרך רשת הדארקנט לאחר שמו״מ קודם עם החברה נכשל בעקבות מה שנציגיה תיארו כסירוב מצד הרשויות הצרפתיות להתקדם בהשבת התכשיטים דרך אפיק זה. מוזיאון הלובר עצמו הכחיש שפנה לחברה הישראלית לאחר פרסומים בעניין.
ארבעה ימים לאחר השוד, ב-23 באוקטובר, פנה אדם שהציג עצמו כנציג השודדים לאתר האינטרנט של CGI Group. ״שמענו שהייתם מעורבים באירוע בדרזדן״, נכתב בהודעה, ״יש לנו משהו דומה - אחת מהיצירות החסרות ממוזיאון הלובר. האם אתם מעוניינים?״.
העבריינים הציעו עסקה תוך 24 שעות בתמורה להעברת 8 מיליון יורו בדרך מוצפנת דרך ״נקודה נייטרלית באוסטריה או סלובקיה״.
אנשי החברה הישראלית דרשו הוכחה לאמיתות הדברים, ובמקביל יצרו קשר עם גורמים צרפתיים אך אלה לא קידמו את המו״מ, והעבריינים איבדו סבלנות. ״המילים נשמעות טוב, אבל צעדים מעשיים מדברים בקול גבוה יותר״, כתבו, ״אם אתם רציניים הפעם - תוכיחו את זה״.
ב-1 בנובמבר פנו העבריינים שוב והאשימו את החברה שלא הייתה רצינית. ״הסברנו לו את הסיטואציה תוך ניסיון נוסף לייצר את האמון, קיבלנו חלון זמן נוסף״, אמר צביקה נווה, מנכ״ל CGI Group, ״אך לצערי גם בפעם השנייה האגו הצרפתי הכשיל את ההזדמנות להשיב את התכשיטים״.
ההתכתבות הסתיימה לפני שלושה ימים ללא תוצאה.
CGI Group טענה כי גורמים הקשורים למוזיאון פנו לחברה דרך הסניף האירופי שלה ברומא בניסיון לטשטש את הקשר עם החברה הישראלית וביקשו מהם לסייע בפתרון תעלומת הפריצה, אך מוזיאון הלובר הכחיש זאת באופן רשמי.
לדברי צביקה נווה, מנכ"ל החברה: "חמישה ימים לאחר השוד במוזיאון הלובר פנה אלינו דרך האתר האינטרנט של 'CGI' אדם שהציג עצמו כנציג של השודדים ושאל אם אנחנו מעוניינים לנהל איתו משא ומתן ב'דרק נט' על מנת לרכוש את היצירות שנגנבו, תוך הדגשה שתינתן לנו האפשרות לבצע עסקה תוך 24 שעות. אנחנו נעננו להצעה לאחר שניהלנו איתו צ׳יטים ארוכים כדי לבחון ולדעת שהוא מוכיח לנו שאכן הוא מחזיק לפחות בחלק מהיצירות.
"מיד לאחר הפניה עידכנו את הגורמים הרלוונטיים בפריז אך לצערי משחקי אגו וגרירת רגליים הכשילו את האפשרות לרכוש לפחות חלק מהיצירות. ב-1.11.2025 יצר איתנו שוב נציג השודדים והטיח בפנינו שלא היינו רציניים הסברנו לו את הסיטואציה תוך ניסיון נוסף לייצא את האמון, קיבלנו חלון זמן נוסף אך לצערי גם בפעם השנייה האגו הצרפתי הכשיל שוב את ההזדמנות להשיב את התכשיטים שנשדדו".
ב-19 באוקטובר פרצו ארבעה שודדים המחופשים לפועלי בניין למוזיאון הלובר. השודדים הגיעו במשאית עם מנוף, עלו לקומה הראשונה, פרצו חלון ונכנסו לגלריית אפולו. תוך דקות נגנבו תשעה תכשיטים היסטוריים של משפחות המלוכה הצרפתיות, כתרה של הקיסרית אוז׳ני - היקר ביותר - נמצא שבור מחוץ למוזיאון.
שבוע לאחר השוד נעצרו שני חשודים בביצוע הפריצה עצמה: אזרח צרפתי-אלג׳יראי בן 34 שנתפס בשדה התעופה שארל דה גול רגע לפני טיסה לאלג׳יריה, וגבר בן 39 באזור פריז. שניהם הודו חלקית במעורבותם. בסוף השבוע שעבר נעצרו עוד חמישה חשודים, ביניהם בני זוג מסן-דני - גבר בן 37 שעקבות ה-DNA שלו נמצאו במשאית המנוף, והוא חשוד כחלק מכנופיית השודדים, וחברתו בת 38.
שלושה מהחשודים שוחררו, וארבעה הוגשו נגדהם כתבי אישום ונותרו במעצר. התכשיטים, ששוויים מוערך בכ-100 מיליון דולר, טרם נמצאו.
בראיון לרדיו פראנס-אינפו אמרה התובעת לאור בקו שמדובר ב״עבריינות שהיא לא בדיוק יומיומית, אבל גם לא מהסוג שמקשרים בדרך כלל עם הדרג העליון של הפשע המאורגן״. במהלך השיחה אמרה כי הפרופיל של ארבעת האנשים שנעצרו עד כה - כולל חברתו של אחד מהחשודים - אינו טיפוסי לאנשי פשע מאורגן המסוגלים לבצע מבצעים מורכבים.
ב-2019, לאחר שוד היהלומים ממוזיאון ״הכספת הירוקה״ בדרזדן, נשכרה CGI Group לבדוק את מערך האבטחה. החברה טענה שסיפקה מידע שסייע בחקירה.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 14:55:52+00:00. Title: אילון מאסק ומארק צוקרברג קרסו בטורניר פוקר הבינה המלאכותית ה-1 אי פעם
Summary: אירוע היסטורי: בטורניר הווירטואלי שנקרא "PokerBattle.ai" ונערך חמישה ימים מסביב לשעון, השתתפו תשעה ממודלי השפה המובילים בעולם • בעוד ששני המיליארדרים ספגו הפסדים כואבים - OpenAI זכתה במקום הראשון ובפער גדול • וגם: השיא השלילי ששבר מייסד פייסבוק והאתגר הבא של מייסד טסלה
Full text: אירוע היסטורי. בפעם הראשונה אי פעם, נערך טורניר פוקר המבוסס על התמודדות של הבינה המלאכותית. בטורניר הווירטואלי שנקרא "PokerBattle.ai" השתתפו תשע ממודלי השפה המובילים בעולם, שהתחרו במשך חמישה ימים מסביב לשעון בשולחנות הולדם ללא הגבלה.
הידיים היו בשווי של 10 עד 20 דולר ששוחקו בעזרת כסף וירטואלי. כל הבוטים של כל החברות שלקחו חלק התחילו עם סכום זהה של 100 אלף דולר, והמודל שהציג את הרווח הגבוה ביותר בסיום הוכרז כמנצח.
כמעט כל השמות הגדולים בעולם הבינה המלאכותית היו שם: OpenAI (ChatGPT), Llama מבית Meta של מארק צוקרברג, Gemini של גוגל וגם Grok - הצ'אטבוט מבית xAI של אילון מאסק. חלק מהמודלים אומנו מראש באסטרטגיות פוקר, בעוד אחרים למדו באופן שוטף תוך כדי המשחק.
OpenAI מעל כולן
בסיומו של הטורניר היוקרתי, OpenAI זכתה בטורניר הבינה המלאכותית, כשאילון מאסק ומארק צוקרברג נותרו הרחק מאחור. מייסד טסלה, הידוע בתחרותיות שלו, ספג הפעם אכזבה, כאשר Grok 4, מודל הבינה המלאכותית שלו, סיים רק במקום השלישי - למרות שהוביל בשלבים מוקדמים של התחרות.
הזוכה הגדולה בסיום הייתה OpenAI O3, עם רווח של 36,691 דולר. המודל הציג דיוק מרשים במיוחד לאורך כל ימי הטורניר, וזכה בשלוש מתוך חמש הקופות הגדולות ביותר. למרות ההפסד, הנחמה הקטנה של אילון מאסק יכולה להיות העובדה שהמודל של מארק צוקרברג הציג ביצועים גרועים במיוחד וסיים הרבה מאחוריו.
בעוד ש-OpenAI ו-Gemini של גוגל הפגינו יציבות וביצועים טובים, Meta Llama 4 קרסה לחלוטין. הבוט שיחק יותר מדי ידיים, באגרסיביות מופרזת, והיה היחיד שהודח מהשולחן - לאחר שהפסיד את כל 100 אלף הדולרים הפיקטיביים שלו.
בפוסט ברשת X, הצ'אטבוט של אילון מאסק טען בתגובה לשאלה כי ינצח בקלות בדו-קרב נגד מקצוען הפוקר פיל גאלפונד. האחרון, שזכה בפרסים רבים ונחשב לאחד הטובים בעולם, לא היסס - והסכים מיד לאתגר, כולל הימור צדדי של מיליון דולר. אז האם יכול להיות שנהיה עדים בקרוב למשחק הפוקר הראשון שמשלב בינה מלאכותית ובני אדם? כנראה שכן.
הכתבות ועידכוני הספורט החמים אצלך בטלגרם
להצטרפות

--------------------------------------------------

Date: 2025-11-04 15:03:59+00:00. Title: התנגדות בימין למינוי של כ"ץ: "ממשלת הליכוד ממנה פצ"ר קפלניסט"
Summary: אחרי ששר הביטחון הודיע על מינוי פצ"ר חדש - חלק תומכי נתניהו מתנגדים למינוי • הסיבה: אופיר הוא בוגר קרן וקסנר ושותף לשעבר של היועצת המשפטית לממשלה • השרים סומטריץ' וסטרוק דווקא בירכו על המינוי • ראש הממשלה שלח את מקורבו לברך על מינוי הפצ"ר, שמע את הביקורות - וסביבתו "הביעה זעם" • צפו בתגובות
Full text: אחרי ששר הביטחון ישראל כ"ץ הודיע בצהריים (שלישי) כי עו"ד איתי אופיר יהיה הפרקליט הצבאי הראשי, ויחליף את יפעת תומר-ירושלמי, בקרב חלק מהימין מתגבשת התנגדות גדולה למינוי.
הכעס בימין נגד המינוי נובע בעקבות כך שאופיר הוא בוגר קרן וקסנר ובעבר היה שותף במשרד עורכי הדין של היועצת המשפטית לממשלה, עו"ד גלי בהרב-מיארה.
לאחר התגובות הזועמות בקרב תומכי הימין, בסביבתו של ראש הממשלה בנימין נתניהו הביעו זעם על מינוי הפצ"ר. עם זאת, אותה תגובה כועסת הגיע לאחר שאחד ממקורביו, מזכיר הממשלה יוסי פוקס, דווקא בירך על המינוי. מוקדם יותר כתב מזכיר הממשלה יוסי פוקס הודעת ברכה: "בהצלחה לפצ"ר החדש עו"ד איתי אופיר! מינוי מצוין".
"ממשלה דמוקולו, ממנים את החברים של גלי בהארב מיארה לתפקיד הפצ"ר. שוקלת מחדש את הקול שלי" כתבה כינרת בראשי המקורבת לראש הממשלה.
מינוי הפצ"ר והפרסה של נתניהו: שמע את הביקורות - וסביבתו "הביעה זעם"
מה קרה בין השעה 15:00 להודעה שיצאה ב-17:25? הסיפור מאחורי מינוי הפצ"ר
פרסומת | איך נולדה האנטומיה של גריי?
מינוי הפצ"ר והפרסה של נתניהו: שמע את הביקורות - וסביבתו "הביעה זעם"
"לא אוהב את 'השמאל-ימין', זה קללה": הקלטות איזנקוט נחשפות | האזינו
איציק בונצל, אביו של סמ"ר עמית בונצל שנפל במלחמה בעזה כתב: "איתי אופיר נמצא בניגוד עניינים קשה מאוד! הוא היה שותף במשרדה של היועמשית ג׳לי ושל השופט כשר, וככזה אך בדיוק הוא יוכל לבדוק את חלקה של היועמ״שית בסיפור. ואם זה לא מספיק אז האיש גם בוגר קרן וקסנר. שוב הכל נשאר במשפחה?! שוב כולם קשורים עם כולם?! עוד טעות במינוי מבלי שדברים נבדקים. לצערי הימין לא מצליח להשיב לידיו את מוקדי הכוח בישראל".
ישראל כ"ץ שר בממשלת הליכוד ממנה פצ"ר קפלניסט
זהו דוקטור אין לי יותר כוחות לטינופת הזו.
— כנרת בראשי kinneret barashi (@BarashiKinneret) November 4, 2025
דווקא שר האוצר וחבר הקבינט המדיני בטחוני בצלאל סמוטריץ׳ אמר כי "אין ראוי ומתאים להבריא את מערכת הפרקליטות הצבאית מאשר עו"ד איתי אופיר. לוחם וקצין במילואים ובעל עמוד שדרה ערכי ציוני ומקצוען מן השורה הראשונה. אני משוכנע שהמינוי המצוין הזה של שר הביטחון יוביל את התיקון הדרוש למערכת". גם השרה אורית סטרוק בירכה על המינוי: "שר הבטחון ישראל כץ, ישר כח על החלטתך הנכונה, שתיטיב עם צה"ל ועם בטחון המדינה" כתבה.
אין ראוי ומתאים להבריא את מערכת הפרקליטות הצבאית מאשר עו"ד איתי אופיר.
לוחם וקצין במילואים ובעל עמוד שדרה ערכי ציוני ומקצוען מן השורה הראשונה.
אני משוכנע שהמינוי המצוין הזה של שר הביטחון יוביל את התיקון הדרוש למערכת.
בהצלחה איתי! pic.twitter.com/avYsm2Vv28— בצלאל סמוטריץ' (@bezalelsm) November 4, 2025
אופיר היה היועץ המשפטי למערכת הביטחון בין 2017 ל-2024, וגם היה אחד המועמדים לתפקיד היועץ המשפטי לממשלה בשנת 2022, אז נבחרה לבסוף גלי בהרב-מיארה. רמטכ"ל, רב-אלוף אייל זמיר, היה זה שהמליץ על עו"ד אופיר. בהמשך התברר כי הודעתו של כ"ץ על מינוי הפצ"ר החדש יצאה ללא תיאום עם זמיר.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 14:50:41+00:00. Title: "שמעתי בום ורגע אחר כך ילדה נפלה" - דרמה בגלגל ענק בלואיזיאנה
Summary: שתי ילדות בלואיזיאנה נפצעו קשה לאחר שנזרקו ממתקן גלגל ענק • הרשויות חוקרות אם כשל מכני או טעות תפעולית גרמו להיפוך הקרונית
Full text: בשבת האחרונה שתי נערות - בנות 11 ו-13 - נפלו מגובה של כ-4.5 עד 6 מטרים מגונדולה של גלגל ענק בפסטיבל הקציר New Roads Harvest Festival ביריד בלואיזיאנה, ונפצעו באורח קשה.
שתיהן טופלו במקום; אחת מהן פונתה במסוק לבית החולים לילדים בבאטון רוז', ושתיהן אושפזו.
משרד הכבאות של לואיזיאנה פתח בחקירה של מה שכינה "תקלה פתאומית" שגרמה לנפילה. השריף רנה טיבודו אמר כי סגניו עובדים עם גורמים ממשלתיים כדי לקבוע אם מדובר בתקלה מכנית או בטעות אנוש.
"שמעתי כמו גוף, כמו משהו שנופל. שמעתי בום חזק", אמרה העדה מדיסון פילדס. היא הוסיפה שהתא נתפס בחוטים, התהפך והבנות נפלו: "זה היה עצוב ומצער. זו הייתה יכולה להיות אני".
השריף הסביר בראיון לפוקס ניוז שהקבינה לא הצליחה לייצב את עצמה כשהגלגל הסתובב, נשארה בהטייה, והבנות נחתו על פלטפורמת פלדה. "ליבנו עם המשפחות, ותפילותינו איתן", אמר.
"נסעתי בזה בלילה שלפני, והיא חרקה כאילו הם עומדים לפרק אותה", אמר העד לאירוע רונלד ברסו. "התא נשאר בזווית; אז הן נפלו ממנו", הוסיף, ואחר כך אמר: "הם צריכים להוריד את הדבר הזה".
"עמדנו בתור לקנות כרטיסים לגלגל הענק ושמעתי ילדה צורחת", אמר עובר האורח אדי ג'ונס. הוא ראה את הבנות על הפלטפורמה מתחת לגלגל ואת הקבינה הפוכה, והוסיף: "כנראה שלעולם לא אעלה שוב על גלגל ענק".
ילדה שלישית באותה גונדולה נאחזה בסל עד שצופים תפסו אותה מגובה של כ-4.5 מטרים. פרמדיקים העניקו טיפול ראשוני לנערות לפני שהועברו לבתי חולים. נראה שהפציעות אינן מסכנות חיים; נערה אחת שוחררה מבית החולים והשנייה עדיין מאושפזת.
תמונות שפורסמו באינטרנט הראו את הגלגל נעצר עם תא אחד הפוך. מפקד הכבאות החרים לבדיקה את המתקן ומגלשה סמוכה; רוב האטרקציות בפסטיבל נפתחו מחדש מאוחר יותר, אך הגלגל הענק נותר סגור.
הרשויות גם בדקו את אמצעי הבטיחות. השריף אישר כי לתאים היו דלתות מתכת, אך לא היו חגורות בטיחות. "אני חושב שצריכות להיות חגורות בטיחות, כי יש רק מחסום. ילד יכול לפתוח אותו בקלות ולצאת", אמר אחד העדים לאירוע.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 15:03:07+00:00. Title: "החתונה אחרי המונדיאל, עם הגביע": כריסטיאנו רונאלדו חשף את התוכנית
Summary: הפנומן התראיין לפירס מורגן וחשף: "אפרוש בקרוב, אני כנראה הולך לבכות - אבל מתכונן לרגע הזה מגיל צעיר מאוד" • וגם: מה אמר על המצב של מנצ'סטר יונייטד ועל התפקוד של רובן אמורים?
Full text: הכדורגלן כריסטיאנו רונאלדו התראיין הערב (שלישי) לעיתונאי הבריטי פירס מורגן - בחלק הראשון מתוך שניים בראיון המסורתי שהשניים עורכים בשנים האחרונות.
הפנומן הפורטוגלי התייחס למגוון נושאים בוערים. אחד מהם, היה החתונה שהוא מתכנן הקיץ עם זוגתו בשנים האחרונות ואם הוריו ג'ורג'ינה. "היא האישה של חיי, היה טבעי להציע לה נישואין", אמר רונאלדו. "היא דואגת לי, למשפחה. היא אישה מיוחדת והיא מבינה אותי, זה מה שחיפשתי. אנחנו מתכננים לעשות את החתונה אחרי המונדיאל, בתקווה עם הגביע".
גביע העולם? זה לא חלום, זה לא מגדיר אותי כשחקן, לנצח בטורניר של 6 או 7 משחקים כדי להפוך אותי לאחד הטובים בהיסטוריה? אתה חושב שזה הוגן?".
על מנצ'סטר יונייטד: "כואב לי לראות את מנצ'סטר יונייטד ככה. זכיתי שם בליגת האלופות, זכיתי שם בכדור הזהב. שיחקתי שם שנים רבות. זכיתי שם ב-14 תארים. מנצ'סטר יונייטד נמצאת בליבי, אני אוהב את מועדון הכדורגל הזה. חלק מהשחקנים שם לא מבינים איפה הם משחקים, לרובן אמורים אין לי טענות, אין ניסים בכדורגל. הוא נותן הכל".
על הפרישה המתקרבת אמר רונאלדו: "זה יהיה בקרוב, אבל אני חושב שאני אהיה מוכן. זה יהיה קשה, האם אבכה? כן. אני לא שומר על הרגשות שלי, אני איש כנה. זה יהיה מאוד קשה אבל הכנתי את העתיד שלי מאז גיל 25, 26, 27".
על אוסף הרכבים שלו: "כמה מכוניות יש לי? איבדתי את הספירה, אני חושב שיש 40. האהובה עליי היא בוגאטי. אבל אני לא נוהג, אני רק בודק שהן במצב טוב".
צפו בראיון המלא
הכתבות ועידכוני הספורט החמים אצלך בטלגרם
להצטרפות

--------------------------------------------------

Date: 2025-11-04 14:52:48+00:00. Title: מהי "חפיפה יפנית" ולמה אתם חייבים להכיר אותה?
Summary: עולם הביוטי היפני כידוע כחדשני ומתקדם, כאשר הוא משלב שיטות מסורתיות יחד עם טרנדים מתקדמים בתחום • למעצבי השיער היפנים יש כמה דרכים לשמור על השיער בריא - הנה אחת שיכולה לעזור
Full text: כשזה מגיע לתחום הביוטי, פעם אחר פעם, מותגי יופי, חוקרים ויוצרים יפנים נשארים צעד אחד קדימה. דוגמה פשוטה לכך? קחו למשל את מברשת השיער. בעוד שאנשים רבים במערב העוקבים אחר שגרת טיפוח מברישים את שיערם פעם אחת (אולי פעמיים) ביום, ביפן זה לפחות פי שניים.
מעצבת השיער מריה רוברטס בילתה תקופת זמן בהכשרה ביפן לפני שפתחה את הסלון שלה במדריד, שם היא גילתה את "החפיפה היפנית" - שטיפת שיער ספציפית המתמקדת במיוחד בקרקפת. לפי רוברטס, מעצבי שיער רבים ביפן משתמשים בשתי מברשות עיסוי לפחות, אחת בכל צד של הראש, בנוסף למברשת שיער קלאסית, כדי ליצור מעין עיסוי ראש שעוזר לנקות לעומק את השיער ולהפעיל את זרימת הדם בראש בכלל.
"הדרך הטובה ביותר לעשות עיסוי קרקפת היא להתחיל בחלק האחורי של הראש, לעלות כלפי מעלה ותמיד להתמקד בקודקוד הראש, שם יש יותר קצוות עצבים", הסבירה רוברטס לאתר ווג. על ידי יישום הטכניקה עם שתי מברשות, והוספת שמפו, ההשפעה היא חזקה. לפי רוברטס, זה לא רק מגרה צמיחה של השיער, אלא גם משחרר מתח בקרקפת - נסו לעסות את הקרקפת שלכם כשאתם עצבניים או חרדים, זה יכול גם לגרום לשיער להיות הרבה יותר נקי.
"הקרקפת לשיער היא כמו האדמה לפרחים", אמרה בעבר לווג מורגן ריבק, רופאת עור מוסמכת. "ככל שהקרקפת בריאה יותר, כך יש לשיער סיכוי טוב יותר להיות בריא".
ביפן, נהוג לשמן את השיער גם לפני השמפו. שמנים על הקרקפת עוזרים לאזן אותה ומשאירים אותה נקייה יותר לזמן רב. למעשה, שמנים הם עמוד תווך בטיפוח השיער ביפן, לא רק בשגרות טרום-שטיפה, אלא כטיפול יומיומי. גיישות, למשל, משתמשות בשמן קמליה כדי להוסיף ברק לשיער שלהן כשהן מברישות אותו.
כשזה מגיע לייבוש, רוברטס מדגישה את החשיבות של ייבוש השיער בעדינות, ללא שפשוף, ותמיד לפני סירוק השיער עם מברשת - אחרת תגרמו לשבירה. ביפן, מעצבי שיער מנסים למזער את המגע עם מייבש שיער על ידי ייבוש יסודי במגבת תחילה. גם ביפן וגם בקוריאה, נשים משתמשות לעיתים קרובות במגבות מיקרופייבר סופגות - ואפילו בחולצות טריקו כותנה רכות - כדי לייבש את שיערן ולהפחית פריזיות.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 14:43:24+00:00. Title: סטודנטים מהימין דורשים: העניקו תואר לשם כבוד גם לצביקה מור
Summary: תא הסטודנטים "דרור" של הציונות הדתית פנה לבכירי אוניברסיטת תל אביב ודרש להעניק תואר דוקטור גם לאביו של שורד השבי, שהתנגד לעסקאות חטופים קודמות ודרש להגביר את הלחימה • בשבוע שעבר הוחלט באוניברסיטה להעניק תואר כזה לעינב צנגאוקר
Full text: בשם "ההוגנות האקדמית": סטודנטים מהציונות הדתית דורשים מאוניברסיטת תל אביב להעניק תואר של דוקטור לשם כבוד לצביקה מור, אביו של שורד השבי איתן מור.
זאת לאחר שבשבוע שעבר הודיעה האוניברסיטה כי תעניק תואר דומה לעינב צנגאוקר, אימו של שורד השבי מתן צנגאוקר, שהיתה מהקולות הבולטים נגד הממשלה. הטקס בו תקבל את התואר צפוי להתקיים במאי 2026 באוניברסיטה.
הסטודנטים מתא ״דרור״ של מפלגת הציונות הדתית פנו לנשיא האוניברסיטה, פרופסור אריאל פורת, לרקטור פרופסור מרק שטייף, ולמנכ"ל גד פרנק, בדרישה זו.
במכתבם טענו: "בשבוע שעבר האוניברסיטה הודיעה לציבור על ההחלטה להעניק תואר לשם כבוד לעינב צנגאוקר, אימו של שורד השבי מתן צנגאוקר וממובילות המחאה נגד הממשלה. כסטודנטים השואפים להוגנות באקדמיה התאכזבנו מההחלטה, המהווה אמירה פוליטית מובהקת".
הסטודנטים הוסיפו: "בימים רגישים אלו, בהם החברה הישראלית פצועה וכואבת, עלינו להקפיד שלא לקדם נרטיבים המייצרים דה־לגיטימציה הדדית ומטילים דופי במנהיגות המדינה באופן שעלול לפגוע באחדות העם".
לדבריהם, "הענקת תואר לשם כבוד חייבת לשקף את השאיפה להתרומם מעל למאבקים אישיים ופוליטיים. לכן, אנו קוראים לכם בשם מאות סטונדטים: העניקו תואר לשם כבוד לצביקה מור, המבטא מאבק שקט אך נחוש, שהוביל במשך שנתיים למען השבת בנו, וממשיך כעת בדרישה לניצחון אמיתי".
צביקה מור, אביו של איתן מור שנחטף ממסיבת הנובה וחזר בעסקה האחרונה, ספג לא פעם ביקורת כאשר יצא נגד עסקאות להחזרת חטופים ודרש להגביר את הלחימה.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 15:05:37+00:00. Title: מאות מיליוני יורו הלכו לפח: המשחק שיכריע את עתיד העונה של ליברפול
Summary: אלופת אנגליה רכשה שחקנים בסכומים מפוצצים על מנת לחזק את הסגל שדילג בדרך לראשות הפרמייר ליג, אבל רק אחד מצליח לספק את הסחורה • עם רצף הפסדים נדיר ולחץ בלתי פוסק, ארנה סלוט ניצב להתמודדות עם ריאל מדריד בידיעה שהפסד לא אמור להוביל לסיום דרכו, אבל כן יראה על הכיוון אליו קבוצתו תלך
Full text: כשליברפול עלתה בשבת האחרונה אל כר הדשא באנפילד, לא היה אוהד אדום אחד ביציעים שלא חשש מהפסד ליגה נוסף של האלופה - חמישי ברציפות. ההיסטוריונים חפרו וגילו שהפעם האחרונה שליברפול הפסידה ברצף כזה הייתה אי־אז בספטמבר 1953. בסופו של דבר השחזור של השיא השלילי נמנע כשהמייטירדס ניצחו 0:2.
עם שריקת הסיום, יותר מכולם היה זה המאמן ארנה סלוט שנשם לרווחה. הוא אמנם לא חשש למשרתו, אבל ידע מה הפסד נוסף היה עושה לקבוצה ולעונה כולה, כל זאת רגע לפני המשחק הערב (שלישי, 22:00) מול ריאל מדריד בליגת האלופות וביום ראשון מול מנצ'סטר סיטי. ההולנדי יודע שהבעיות של ליברפול לא הסתיימו עם הניצחון בליגה, אבל התקווה שלו היא שהמשבר הגדול שאליו נקלעה הקבוצה הסתיים.
מהעובדות אי אפשר לברוח - ליברפול רחוקה מאוד מהיכולת הפנטסטית שהפגינה לאורך רוב העונה שעברה, כששעטה ללא מעצורים אל האליפות. מאז 27 בספטמבר היא הפסידה 6 מתוך 8 משחקיה בכל המסגרות, ספגה בהם 14 שערים, ובתקופה הזו היא עברה ממצב של מקום בפסגת הליגה עם יתרון של 5 נקודות על ארסנל, המוליכה הנוכחית, לפיגור 7 נקודות מהתותחנים.
צדיק אחד באדום
לנפילה של ליברפול יש לא מעט סיבות, אבל העיקרית שבהן היא שמרבית שחקני הרכש החדשים והיקרים לא הצליחו עדיין להשתלב בקבוצה, קרוב לשלושה חודשים מפתיחת העונה. היא השקיעה הקיץ סכום עתק שמתקרב לחצי מיליארד יורו בשבעה שחקנים, רק שלמעט אחד מהם, כולם מאכזבים מאוד או פצועים.
מי שבכל זאת עומד בציפיות הוא הוגו אקיטיקה, החלוץ הצרפתי שנרכש מאיינטרכט פרנקפורט תמורת 95 מיליון יורו. הוא כבר הבקיע 6 שערים בכל המסגרות, יותר מכל שחקן אחר בקבוצה. מפתיע או לא, אבל אקיטיקה היה שחקן הרכש היחיד שפתח בהרכב בשבת מול אסטון וילה. על הספסל ישבו שניים: המגן מילוש קרקז שלא שותף והקשר פלוריאן וירץ שנכנס בדקה ה־77.
הגרמני הוא תעלומה. אין בכלל ספק שמדובר באחד הקשרים הטובים בעולם, הוא הרי הוכיח זאת בלברקוזן ובנבחרת גרמניה. ליברפול עשתה הכל כדי להחתים אותו ושילמה עבורו 125 מיליון יורו, אבל בינתיים וירץ לא מוצא את עצמו בפרמייר ליג ונחשב לאכזבה ענקית. ב־14 משחקים אין לו עדיין שער, והוא בישל רק 3 פעמים. בינתיים, יחד עם הביטחון הוא איבד את מקומו בהרכב.
וירץ אינו הרכש הכי יקר של ליברפול. הכבוד הזה שמור לאלכסנדר איסאק שנרכש מניוקאסל ב־145 מיליון יורו. במקרה שלו אי אפשר כמובן לדבר על אי־הכרת הליגה, אחרי 54 השערים שכבש ב־86 משחקי פרמייר ליג במדי המגפייז. אז נכון, איסאק לא עשה הכנה טובה בקיץ בשל הסחבת בהעברה שלו, ולכן אפשר היה לקבל שהוא יהיה מעט חלוד בספטמבר, אבל אנחנו כבר בנובמבר וכל מה שיש לו זה שער אחד בגביע הליגה ובישול אחד די מקרי.
דוגמה נוספת לאכזבה הוא המגן השמאלי ההונגרי קרקז, שבמשחק האחרון ירד לספסל. בצד השני, ג'רמי פרימפונג בעיקר פצוע. המגן הימני, שהגיע כדי להחליף את טרנט אלכסנדר ארנולד שעבר לריאל מדריד, פתח רק פעם אחת העונה בליגה.
לחזור לעניינים
אז בשבת סלוט עלה כאמור עם הרכב כמעט נטול שחקני רכש, והוותיקים ניצחו עבורו את המשחק: מוחמד סלאח וקודי גאקפו שכבשו את השערים. עבור המצרי זה היה השער ה־250 במדי ליברפול, ציון דרך שהגיעו אליו בעבר רק שניים: איאן ראש (346) ורוג'ר האנט (285). ועדיין, סלאח נמצא בתקופה לא טובה, ומודה בכך בעצמו.
בעיה נוספת היא בעמדת השוער. אליסון נפצע במשחק ליגת האלופות מול גלאטסראיי ומאז ניצב בשער גיורגי ממרדשווילי, שבשבעה משחקים שמר רק פעמיים על רשת נקייה. הגאורגי הוא שוער טוב, אבל הוא לא אליסון, שאחראי על חלק מהנקודות שצברה העונה ליברפול בליגה.
סלוט מבין את מצבם של שחקני החיזוק, אבל היה זה החיזוק שקיבל מהאוהדים באנפילד בשבת שריגש אותו מאוד, יותר מהניצחון על אסטון וילה. אלו לא הפסיקו לעודד אותו מתחילת המשחק ועד סיומו. "יש לזה משמעות עצומה כשהאוהדים מעודדים, גם ב־0:0, ובעיקר כשהקבוצה במצב קשה, כשהמאמן במצב קשה. זה מה שהופך את המועדון הזה למיוחד. הם לא שוכחים שהיינו חלק ממשהו מיוחד בעונה שעברה והם עוזרים כשהמצב בעייתי", אמר בסיום.
אבל עם כל הכבוד למבחן הנאמנות של אוהדי הקבוצה, הדאגה הגדולה של סלוט הם המבחנים האמיתיים שמגיעים עכשיו לכר הדשא. הראש שלו קודם כל במשחק הערב מול ריאל, מוליכת לה ליגה שניצחה ב־13 מ־14 משחקיה העונה. לפני 11 חודשים ליברפול ניצחה את הבלאנקוס באנפילד 0:2. זה היה ניצחון ראשון עליהם אחרי 15 שנים שחונות, שכללו שבעה הפסדים בשמונה משחקים, כולל שני הפסדים בגמרים.
בעונה שעברה ליברפול הובילה את הליגה באנגליה והייתה בכושר מדהים, בשעה שריאל של קרלו אנצ'לוטי גמגמה. הפעם המצב הפוך - ליברפול היא זו שלא מוצאת את עצמה, בזמן שריאל של צ'אבי אלונסו פשוט טסה בפסגת לה ליגה.
הכתבות ועידכוני הספורט החמים אצלך בטלגרם
להצטרפותלכולם ברור שהמשחק הזה לא יכריע את גורל ליגת האלופות. עד למשחק הגמר בבודפשט יש עוד שבעה חודשים. ועדיין, מי שתנצח הערב תוכל להרגיש שהיא בדרך הנכונה. אם זו תהיה ליברפול, יהיה גם אפשר לומר בוודאות שהמשבר מאחוריה.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 14:30:36+00:00. Title: במשטרה שגו בזיהוי הרכב - אך התיעוד הוכיח אחרת והחשוד שוחרר
Summary: המתיישב נעצר בחשד למעורבות בהצתת כלי רכב בדיר דבוואן וגניבת טלפון נייד • לאחר הצגת התיעוד נקבע כי הרכב בזירה אינו תואם את רכבו, ובית המשפט הורה על שחרורו • במשטרה מתעקשים: "התיעוד חד-משמעי - הרכב נצפה בזירה ובאזור כביש 457"
Full text: בדיון שנערך אתמול (שני) בבית המשפט, לאחר מעצרו של מתיישב מבנימין בחשד למעורבות באירוע לאומני, קבע השופט כי הרכב שתועד בזירה אינו תואם את רכבו של החשוד - והורה על שחרורו. במשטרה דוחים את קביעת בית המשפט וטוענים כי מדובר בקביעה שגויה.
על פי המשטרה, המעצר התרחש בעקבות חקירה של אירוע הצתת כלי רכב בכפר דיר דבוואן ביום שישי האחרון, שבמהלכו נגנב גם טלפון נייד של פלשתיני. עם הגעת כוחות יס”מ, מג”ב וצה”ל למאחז סמוך, נצפו בין שבעה לשמונה חשודים שנמלטו ברכב פורד פוקוס בעל מאפיינים ייחודיים, שתועד בזמן אמת על ידי קצין בתחנת בנימין. לדבריהם, אף שלא ניתן היה לזהות את לוחית הרישוי, הרכב זוהה היטב במאפייניו החיצוניים ובמצלמות האבטחה.
המתיישב נעצר בביתו, נלקח לחקירה ונשאר במעצר למשך הלילה. רכבו והטלפון האישי שלו הוחרמו, והמשטרה ביקשה להאריך את מעצרו בשלושה ימים.
עו”ד נתי רום מארגון חוננו, שמייצג את המתיישב, טען בדיון כי מרשו אסף טרמפיסטים בנסיעה שגרתית ודרש לחשוף את התיעוד. לאחר שהתיעוד הוצג, התברר כי הרכב הנראה בו אינו תואם את רכבו של המתיישב, ובית המשפט הורה על שחרורו. בקשת המשטרה לעכב את ביצוע ההחלטה נדחתה.
עו”ד רום מסר לאחר הדיון: "משטרת ישראל ממשיכה לעצור מתיישבים באופן לא חוקי וללא צו. גם לאחר שבית המשפט קבע שאין חשד סביר נגד מרשי, ביקשה המשטרה לעכב את השחרור. אני מקווה שמקרים כאלה לא יישנו".
מנגד, גורמים במשטרה דחו את הטענות ואמרו כי מדובר בקביעה שאינה נכונה: “ראינו את הדברים שנכתבו בפרוטוקול הדיון. מדובר בקביעה שגויה ואיננו מבינים על מה היא נשענת. גם בתחקור נוסף שבוצע עלה כי הרכב נצפה באזור כביש 457 כחצי שעה לאחר שדווח על כניסת מתיישבים והצתה בדיר דבוואן”.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 14:26:10+00:00. Title: לישון כמו מקצוענים: איך ההרגלים שלנו משפיעים על איכות השינה
Summary: כולנו יודעים שכדאי להקפיד על 8 שעות שינה, אבל לא תמיד ברור לנו איך לעשות את זה • הנה כמה הרגלים פשוטים שעושים את ההבדל בין לילה טרוד ללילה רגוע באמת
Full text: מרטין פרטל, רופא ראשי במכון Inspamed ומומחה להפרעות שינה וערנות, ניתח נתונים שהתקבלו ממחקר שערך עם פיטר, מהנדס בן 38, אשר עקב אחרי איכות השינה שלו בעזרת שעון חכם ולאחר מכן באמצעות טבעת ניטור הבריאות Oura Ring 4.
פיטר מקפיד על שגרה מוקפדת לשיפור שינת הלילה: חדר שינה שקט וחשוך, טמפרטורה של 19 מעלות, מזרן איכותי וכריות תומכות, הפסקת קפאין בצהריים, הימנעות מאלכוהול וארוחות כבדות לפני השינה, ושעת שינה קבועה. עם זאת, למרות כל המאמצים, מכשיר המעקב שלו הצביע על 1.5 עד 2 שעות של ערנות מדי לילה. "גם אם עושים את הכל נכון, זה לא מבטיח שינה רציפה ומרעננת", מסביר פרטל, כפי שצוין ב־Denník N.
מומחים ציינו כי התייחסות להרגלי שינה כרשימת מטלות שיש להשלים לא יכולה להבטיח מנוחה עמוקה ורציפה, אך שגרה ספציפית מגדילה מאוד את הסיכויים לכך.
הטיפים של המומחים לשגרת שינה מיטבית
חדר השינה כקו ההגנה הראשון: מומחים רואים בסביבה הפיזית את המרכיב המרכזי בשינה איכותית - חדר חשוך לגמרי, שקט, ובטמפרטורה שבין 15° ל־19°C. גם כלי מיטה המתאימים לתנוחת השינה של האדם תומכים במנח רפוי ובפחות התעוררויות.
להתרחק ממסכים שעה לפני השינה: האור הכחול הנפלט מטלפונים, טאבלטים ומחשבים מדכא מלטונין, ולכן מומלץ להפסיק שימוש בהם לפחות שעה לפני כיבוי האורות.
שמירה על עקביות והרגלים קבועים: לוח זמנים קבוע לשינה ולקימה הוא המפתח. הגוף “לומד” לצפות למנוחה בשעות קבועות. המיטה צריכה לשמש לשינה בלבד - לא לעבודה, קריאה או גלילה בטלפון.
השפעת התזונה: הפחתת צריכת קפאין ואלכוהול, וארוחה לפחות שעתיים לפני השינה שיפרו את איכות השינה ואת שלביה העמוקים.
תנומות חכמות: תנומה קצרה של 20-30 דקות בצהריים יכולה להחזיר אנרגיה מבלי לפגוע בשינה הלילית, אך שינה ארוכה מדי ביום עלולה לשבש את מחזור היממה.
הפחתת חרדה לילית: הסתכלות בשעון במהלך הלילה מחמירה את המתח. מומלץ להסיר את השעון או להפנותו לכיוון אחר כדי לא לעורר לחץ.
מדידה לא מחליפה הרגלים: למרות שטכנולוגיות כמו Oura Ring 4 מספקות נתוני שינה מדויקים, הן אינן פתרון בפני עצמו. לדברי ד"ר מרטין פרטל, “הנתונים לא יגרמו לכם לעצום עיניים - רק שילוב בין מדידה להרגלים קבועים ומרגיעים מביא למנוחה אמיתית”.
לפעמים בכל זאת נדרשת דרך אקטיבית להירדמות. המומחים מציעים גם כמה כאלה:
טכניקת ההירדמות של טייסי חיל האוויר האמריקאי: להתחיל בהרפיית שרירי הפנים, לאחר מכן הכתפיים והזרועות תוך נשיפה, ואז החזה והרגליים, ולבסוף לנקות את המוח או לדמיין סצנה רגועה, כל זאת, יחד עם חזרה על האמירה "אל תחשוב/י"- מוביל בדרך כלל להירדמות בתוך כשתי דקות.
תרגיל נשימה 4-7-8: טכניקה פשוטה אך יעילה - שאיפה דרך האף במשך 4 שניות, החזקת הנשימה במשך 7 שניות, נשיפה איטית דרך הפה במשך 8 שניות - ארבע חזרות בלבד גורמות לירידה בקצב הלב ולרגיעה עמוקה.
סריקה לאורך הגוף: שיטה במסגרתה יש להפנות את תשומת הלב הפנימית מהרגליים ומעלה אט אט עד לראש, ומייצרת רגיעה.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 14:00:28+00:00. Title: מצמרת המדינה לתא המעצר: יו"ר ההסתדרות והתובע הצבאי הראשי לשעבר חולקים תא מעצר
Summary: התובע הצבאי הראשי לשעבר, אלוף משנה (מיל') מתן סלומש, ויו"ר ההסתדרות ארנון בר-דוד, החשודים כל אחד בפרשה נפרדת - שוהים באותו תא מעצר בכלא חרמון • השניים מוחזקים באגף ייעודי חדש שיועד לאנשי צבא, שנחנך לאחרונה • הפצ"רית לשעבר, יפעת תומר-ירושלמי, עצורה בנפרד בכלא נווה תרצה, תחת השגחה צמודה
Full text: התובע הצבאי הראשי לשעבר, אלוף משנה (מיל') מתן סלומש, ויו"ר ההסתדרות ארנון בר-דוד, החשודים כל אחד בפרשה נפרדת - שוהים באותו תא מעצר בכלא חרמון של שירות בתי הסוהר.
השניים מוחזקים באגף ייעודי חדש שיועד לאנשי צבא, שנחנך לאחרונה על ידי נציב שירות בתי הסוהר, רב-גונדר קובי יעקובי, ונושא את שמו של רס"ן נצר שמחי ז"ל, שנפל במלחמת חרבות ברזל. האגף נועד להעניק לכלואים מסגרת טיפולית, חינוכית ושיקומית, שמטרתה להקל על תהליך השיקום והחזרה לחברה.
נציין כי הפצ"רית לשעבר, יפעת תומר-ירושלמי, עצורה בנפרד בכלא נווה תרצה, תחת השגחה צמודה. בעקבות מעצרה סיכמו השר לביטחון לאומי, איתמר בן גביר, ונציב שב"ס על הידוק שמירת ביטחונה. הנציב הנחה כי תומר-ירושלמי תשהה בתא המעצר שלה תחת פיקוח מוגבר של לוחמי שב"ס ומצלמות מעקב רציפות.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 14:17:52+00:00. Title: משבר הגיוס: המכשול הכפול של הצעת החוק של ביסמוט
Summary: יו"ר ועדת חוץ וביטחון נפגש עם רה"מ בימים האחרונים בניסיון לקדם את החוק • ל"ישראל היום" נודע כי ביסמוט יתקשה מאוד למצוא נוסחה שתעבור את הייעוץ המשפטי וגם תתקבל בברכה בכנסת • סגנית שר החוץ: "אני מודיעה לקואליציה - אין לכם רוב, הצעת החוק לא תעבור"
Full text: החוק לגיוס בני הישיבות: בימים האחרונים ח״כ ביסמוט נפגש עם רה״מ בנימין נתניהו כדי לקדם את חקיקת החוק. גורמים בליכוד מסרו לישראל היום כי התכנון הוא להעלות לשולחן ועדת חוץ וביטחון את נוסח החוק ביום שני הקרוב.
בהתאם לכך, סגנית שר החוץ, חברת הכנסת שרן השכל אמרה יהום בכנס החירום למען הגיוס של ארגוני המילואים היום בכנסת: "מתווה הגיוס הנוכחי שפורסם לא עונה על הדרישות של צה״ל. אני מודיעה לקואליציה, אין לכם רוב. אנחנו 7 חברי כנסת שנצביע נגד הצעת החוק והיא לא תעבור".
כמו כן, רה״מ נתניהו, הנחה את ח״כ ביסמוט לחוקק את החוק ולהסדיר את נושא הגיוס בתיאום עם הייעוץ המשפטי של הכנסת. המטרה היא להעביר את החוק בלי שהוא יתקע בבג״ץ אלא שיהיה חוק שהוא ״בר קיימא״ ושיעבור הן במליאת הכנסת ולא יבוטל על ידי בג״ץ.
עם זאת, לפי בדיקת ״ישראל היום״ נוסח טיוטת החוק שפורסם בתקשורת כולל בעיות משפטיות מבחינת הייעוץ המשפטי של הכנסת, ולכן נראה שליו״ר הועדה ח״כ ביסמוט יהיה קושי גדול לנסות למצוא נוסח שיעבור את הייעוץ המשפטי של הכנסת וגם נוסח שיעבור במליאת הכנסת.
מינוי הפצ"ר והפרסה של נתניהו: שמע את הביקורות - וסביבתו "הביעה זעם"
"לא אוהב את 'השמאל-ימין', זה קללה": הקלטות איזנקוט נחשפות | האזינו
פרסומת | בדיקת ראייה שחשפה סכנה סמויה לחיים
הרוב למתווה ביסמוט בסכנה: "לפחות 7 ח"כים מהקואליציה יצביעו נגד"
התנגדות בימין למינוי של כ"ץ: "ממשלת הליכוד ממנה פצ"ר קפלניסט"
כדי למצוא נוסח כזה יהיה עליו להבטיח גיוס שיעמוד בצורכי הצבא, שלפי העמדה האחרונה שהוגשה לבג״ץ עומדים על כ-12 אלף חיילים בשנה. וכן נוסח שיבצר את מעמדם של תלמידי הישיבות החרדיות.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 14:12:31+00:00. Title: עוקץ דרך אתר בוקינג: "הודעות נשלחות מתוך האפליקציה ודורשות פרטי אשראי"
Summary: האקרים פורצים לחשבונות של בתי מלון בבוקינג, משתמשים בצ'אט הרשמי כדי לשלוח לאורחים הודעות על כשל בתשלום, ובכך גונבים את פרטי האשראי שלהם • בוקינג בודקים את הסוגיה • כך תתגוננו
Full text: לקוחות בוקינג ברחבי העולם נדרשים לגלות ערנות בעקבות מתקפות פישינג המנצלות את מערכת הצ'אט הפנימית של הפלטפורמה.
אחרי שנתיים: הקו הישיר ליעד במזרח חוזר - זה מחיר הכרטיס
גולשים שיתפו ברשתות החברתיות על עוקץ לפיו מקבלים הודעה בתוך הצ'אט של בוקינג מצד גורמים שאינם מהחברה, כי פרטי האשראי אינם נכונים ושהם אינם נקלטו. זאת, במטרה לקבל את פרטי האשראי. עוד נכתב כי אם לא ימולאו הפרטים, ההזמנה תתבטל. הצרכן בדק אם פרטי האשראי באפליקציה הם נכונים וגילה שהם נכונים, כאשר במקביל נעשה לחץ בצ'אט על מנת שהצרכן יזין את פרטיו בצ'אט (שמופעל על ידי נוכלים).
לאחר כמה שעות נציג של בוקינג פנה לצרכן והזהיר שלא לתת פרטים אישיים בצ'אט וכי יש השתלטות עוינת על הצ'אט. עוד נאמר כי הם עובדים על בעיה זו.
"ישנם מקרי פישינג בהם האקרים משתלטים על חשבונות בוקינג של בתי מלון (כלומר חשבון המשתמש בבוקינג) ומשתמשים בהם כדי לתקשר עם אורחים דרך מערכת ההודעות הרשמית של הפלטפורמה", מספר גיל מסינג, ראש מטה צ'ק פוינט. "ההודעות, שנשלחות מתוך האפליקציה עצמה, נראות לגיטימיות לחלוטין, עם שם המלון, מספר ההזמנה ולוגו Booking, אך כוללות בקשות תשלום או קישורים מזויפים בנוסח 'ההזמנה שלך בסכנה' או 'יש בעיה בתשלום'".
"מדובר בפרקטיקה מוכרת, שבמקרים רבים מתחילה בפריצות לחשבונות המייל של המלון או בשימוש בסיסמאות שנחשפו בפריצות עבר," מסביר מסינג. לאחר שההאקרים משיגים גישה לחשבון, הם מנצלים את האמון הקיים בין האורח למלון כדי לגבות תשלומים במרמה או לגנוב פרטים אישיים ופרטי אשראי. לעיתים, התוקפים אף מצליחים להשיג את פרטי ההזמנה עצמה, כולל תאריכים, שמות ופרטי קשר, ומשתמשים במידע זה כדי לפנות לאורחים ישירות דרך וואטסאפ או ערוצים חיצוניים אחרים, באופן שמגביר את אמינות ההונאה.
כללי זהירות והימנעות מפישינג
כדי להימנע מהונאות כאלה, מומלץ לא להזין פרטי תשלום או ללחוץ על קישורים שמתקבלים בהודעות, גם אם הן מופיעות באפליקציה עצמה. יש לוודא שכל תשלום מתבצע רק דרך האתר או האפליקציה הרשמיים, לבדוק את מדיניות התשלום בהזמנה המקורית, ולהיזהר מהודעות בעלות ניסוח דחוף או שגיאות כתיב. במקרה של ספק, יש לפנות ישירות לשירות הלקוחות של בוקינג או למלון.
הנושא נמצא בבדיקת בוקינג. תגובת בוקינג תתפרסם לכשתתקבל.

--------------------------------------------------

Date: 2025-11-04 14:01:20+00:00. Title: אנדרו מאונטבטן ווינדזור כבר איננו נסיך - אך ייתכן שעדיין יוכל להיות מלך
Summary: אחיו של המלך צ’ארלס נותר שמיני בסדר הירושה לכתר, אף שאיבד את תאריו שנשללו ממנו וכל מקום בייצוג הממלכה והבריטים • ממשלת קיר סטארמר: “אין תוכניות לפעול בנושא”
Full text: הנסיך אנדרו, או כפי שהוא ידוע היום, אנדרו מאונטבטן ווינדזור, לא מופיע באתר הרשמי של ארמון בקינגהאם ברשימת הירושה לכתר הבריטי. הנסיך לשעבר היה עד לפני כשבועיים במקום השמיני לכתר. לא מדובר בטעות. "דוכס יורק" למעשה כבר לא קיים. התואר האצילי הזה שהוענק לו ביום נישואיו בשנת 1986, אינו בשימוש זה למעלה משבועיים.
הנסיך אנדרו ושרה פרגוסון בחתונתם, 1986. ביזבזו הרבה, התגרשו והתיידדו עם ג'פרי אפשטיין
ב־17 באוקטובר הודיע הנסיך אנדרו בעצמו כי הוא מוותר עליו, לאחר “שיחה עם המלך ועם משפחתי הקרובה והמורחבת”. זאת, בהמשך להודעה הדרמטית של ארמון בקינגהאם מספר ימים קודם שבה נמסר כי המלך צ’ארלס שלל מאחיו את תאריו. עם זאת, ילדה השלישי של המלכה אליזבת השנייה אשר כמובן נולד כנסיך, עדיין עשוי מבחינה חוקתית, להפוך למלך. אולי אין לפנות אליו יותר בתואר "הוד מלכותו" (HRH), אבל הוא לא הוצא מרשימת יורשי הכתר.
כדי להסיר את אנדרו מאונטבטן ווינדזור מסדר הירושה, נדרש חוק מיוחד של הפרלמנט הבריטי. מהלך כזה יחייב גם את אישור מדינות חבר העמים (קבוצה של כ-56 מדינות ריבוניות, טריטוריות עבר של האימפריה הבריטית, המקיימות שיתוף פעולה פוליטי, כלכלי ותרבותי, עם המלך צ’ארלס השלישי כסמל מאחד). על אף לחצים מצד גורמים בפרלמנט לבחון את האפשרות להדחתו הרשמית מן השושלת, ממשלתו של קיר סטארמר הודיעה כי “אין תוכניות לפעול בנושא”, לפי דיווח ה־BBC.
אנדרו, בנה השני וילדה השלישי של אליזבת ה-2 נולד ב-19 פברואר, 1960
סמליות בלבד - לא סיכוי אמיתי לכתר
הסרתו של אנדרו מסדר הירושה תהיה בעיקר צעד סמלי, שכן סיכוייו לרשת את הכתר כמעט אפסיים. בלידתו היה אנדרו שני בסדר הירושה, אך כיום הוא ממוקם אחרי הנסיך וויליאם ושלושת ילדיו: הנסיך ג’ורג’, הנסיכה שרלוט והנסיך לואי, ולאחריהם הנסיך הארי ושני ילדיו, הנסיך ארצ’י והנסיכה ליליבת.
לאורך השנים איבד אנדרו כמעט את כל ההבחנות שזוהו עם מעמדו המלכותי. בשנת 2022 שללה ממנו המלכה את דרגות הכבוד הצבאיות שלו, והוא כאמור איבד את הזכות להיקרא “הוד מלכותו” באופן רשמי. בחודש שעבר ויתר גם על תואר “דוכס יורק”. כעת, כאמור, מתנהל תהליך פורמלי להסרת כל שאר תאריו, כולל התואר “נסיך”.

--------------------------------------------------

Date: 2025-11-04 14:24:26+00:00. Title: יובל לוי דמע: "אין רוע כזה!"
Summary: זוכה "האח הגדול" החליט לשדרג את מראה פניו ולעבור הליך קוסמטי כואב במיוחד שגרם לו להזיל דמעות
Full text: זוכה "האח הגדול" יובל לוי החליט אמש (שני) להעלות הילוך בכל הקשור לטיפול במראה פניו ולהזמין לביתו קוסמטיקאית שתמרוט שיער מיותר מהגבות. לוי, שמתרגל לחייו כאושיית רשת, תיעד את כל התהליך, מההתלבטות אם לבצע אותו, דרך הכאב החד בזמן הטיפול שגרם לו לדמוע ועד לתוצאה הסופית.
בתחילת סדרת הסטוריז עדכן יובל על הגעתה של הקוסמטיקאית. "אבל היא לא הביאה איתה שעווה, היא רוצה לעשות לי אחת אחת בפינצטה. אין רוע כזה!", התלונן, והתלבט: "לעשות, לא לעשות? אני לא יודע", אמר. בהמשך תיעד את עצמו בזמן מריטת השיער המיותר, כשהוא דומע. "אני בן אדם בלי כאב, לא מרגיש כאב. לא כואב, תמשיכי", ניסה לשדר חוסן למרות הכאבים והקושי שניכרו עליו.
"רציתי רק נגיעה קטנה. אם זה יוצא לי מצויר מדי, את בבעיה", הזהיר לוי. "יש לנו רק לגזור וסיימנו", הודיעה הקוסמטיקאית. לבסוף צילם את התוצאה הסופית. "נראה לי אני מתחיל לאהוב את זה. סיימנו. נראה טוב. את האמת? אהבתי", סיכם.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 14:16:47+00:00. Title: מרכז שליטה שלא תפקד, קבינט כלכלי שלא כונס: כך כשלה הממשלה במלחמה
Summary: דוח מבקר המדינה חשף כשלים רבים בהתנהלות הממשלה במהלך המלחמה • הקבינט הכלכלי כונס רק 5 פעמים והנוכחות בו היתה דלילה • מרכז השליטה לא העניק את הסיוע הנדרש ולא גיבש תמונת מצב יומית
Full text: דוח מבקר המדינה על התנהלות של הממשלה בתחילת מלחמת חרבות ברזל מצביע על מה שכולם הרגישו בתמהלך המלחמה - המדינה פשוט לא היתה באירוע במישור הכלכלי.
הקבינט הכלכלי-חברתי שהיה אמור להיות גורם מתכלל של המלחמה בפן האזרחי והכלכלי שלה, ואשר היה אמור לקבל החלטות במהירות ולהזרים את הכסף לאן שצריך, לא תפקד.
בדיקת המבקר קבעה, כי הקבינט הכלכלי-חברתי התכנס 5 פעמים בלבד במהלך המלחמה, כשבכל המפגשים הללו נכחו רק 7 חברים (יו״ר הקבינט ועוד שישה משתתפים) וזאת מתוך 19 חברי קבינט.
בדוח כתב אנגלמן: "ההשתתפות החלקית, לעתים המצומצמת, של חברי הקבינט חברתי-כלכלי בתקופת כהונה הממשלה, אינה עולה בקנה אחד עם אחריותם המשותפת לפעילותו ולהחלטותיו".
עוד כתב מבקר המדינה כי בנושא יוקר המחיה לא נקבעה מדיניות כוללת ולא בוצע מיפוי מקיף של הגורמים ליוקר המחיה הטעונים טיפול.
במשך 9 חודשים מאז כוננה הממשלה ועד לפרוץ המלחמה הקבינט החברתי-כלכלי לא קיים דיונים ולא קיבל החלטות בנושא יוקר המחיה.
מבקר המדינה ציין את הרפורמה המקיפה של "מה שטוב לאירופה, טוב לישראל" שקידם שר הכלכלה ניר ברקת, וציין כי הממשלה קידמה את הרפורמה הזו, אולם זו היתה הרפורמה היחידה שקידמה הממשלה בנושא יוקר המחיה ולכן דברים שהרפורמה הזו של ניר ברקת לא עוסקת בהם, כמו היבטי תחרות והתנהגות צרכנים, לא קודמו ואף לא התקיימו דיונים עליהם.
נתון חמור נוסף שעולה מהדוח מצביע על כך שהממשלה לא קיבלה החלטות ולא הפיקה לקחים ממשבר הקורונה בכל הנוגע להעברת מענקים לציבור בנקודות קיצון של משבר.
גם הקבינט החברתי-כלכלי לא עסק בכך ולכן עד לתחילת המלחמה לא גובשו מנגנונים להעברת כסף למי שזכאי בנקודות קיצון כמו מלחמה רב-זירתית וכן הלאה.
עוד קובע המבקר כי הקבינט נמנע מלקבל החלטות בנושאי ליבה בתחומים החברתיים-כלכליים למרות שיש לו סמכויות רבות ויש לו מערך יועצים מרשים שכולל את בנק ישראל והמועצה הלאומית לכלכלה. הקבינט אף נמנע, כפי שנכתב בדוח, מלעסוק בהיערכות כלכלית-חברתית בזמני חירום.
מטעם משרד ראש הממשלה נמסר למבקר המדינה שהקבינט החברתי-כלכלי הוקם שלא מתוקף חוק ולכן אין חובה לכנס אותו והממשלה רשאית לקבל החלטות בתחומים כלכליים וחברתיים באיזה פורום שהיא רוצה.
הדוח הצביע על ממצאים מדאיגים נוספים. הממשלה למעשה הקימה מרכז שליטה שירכז את העבודה ויבטיח את הרציפות התפקודית של המדינה במהלך המלחמה.
מבקר המדינה קבע כי מרכז השליטה הזה נכשל בטיפול בעורף ובשימור הרציפות התפקודית של הכלכלה הישראלית בזמן המלחמה.
"המשל״ט פעל חודשיים בלבד החל מנובמבר 2023 ועד לסוף ינואר 2024, מודל העבודה שגיבש ראש המשל״ט לא יושם בפועל. המשל״ט לא קיים תהליך סדור ושוטף הכולל גיבוש תמונת מצב יומית ובחינת כלל הצרכים בתחום האזרחי לצורך איתור נושאי ליבה הדורשים דיון בקבינט, לא ביצע מעקב ובקרה סדורים ולא הציג לקבינט סקירה עתית על יישום החלטות".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 14:28:00+00:00. Title: "אתה מרגיש שאתה צריך להיתמך, הכול קורס"
Summary: הדר שירי, בוגרת "האח הגדול", מפרטת את רשימת התופעות הלא נעימות שחוותה בעקבות כדור שלקחה לשיפור הריכוז
Full text: הדר שירי, מהבוגרות הבולטות של "האח הגדול", החליטה לשתף את העוקבים ברגע פחות זוהר: “לקחתי היום אטנט ועכשיו אני בנפילה שלו”.
כאן היא מפרטת:
"אם תהום היתה הרגשה, אז זו ההרגשה"
בסטורי גלוי לב סיפרה שזה הכדור שנהגה לקחת בתקופת הלימודים, ופירטה יותר לגבי תחושת ה"אחרי":
"מי שלוקח ריטלין, או כל מה שקשור לריכוז, מכיר את זה שכדור יורד פתאום, ואתה מרגיש שאתה צריך להיתמך, הכול קורס".
בהמשך סיפרה על עוד תופעות שמלוות את הנפילה: "מיגרנות, רעב פתאומי... עכשיו נזכרתי למה הפסקתי לקחת את זה".
היא הוסיפה תמונה של שלל סוכריות גומי שהצטיידה בהן בחנות, וכתבה בהומור: "המצב מסלים, לא לוקחת אטנט בחיים".
"מה עושים? איך מתגברים?"
במהלך השיתוף שלה, פנתה לעוקביה ושאלה: "מה עושים? איך מתגברים? זה עובר?".
אחרי שעוקבים שלחו לה עצות, חזרה עם תשובות: "ביקשתם עדכון על האטנט. מלא כתבו מיץ תפוזים".
היא לא הסתפקה בזה. בוגרת "האח הגדול" אף ביקשה מהעוקבים שיעדכנו אם עזר להם.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 14:18:33+00:00. Title: "יום אפל למשפחה": הסכסוך שהעיב על טקס האבירות של דיוויד בקהאם
Summary: המלך צ׳ארלס העניק לכדורגלן העל תואר אבירות בטירת וינדזור • בקהאם לבש חליפה שאשתו ויקטוריה תפרה במיוחד למעמד: "המלך היה מרוצה ממנה" • אבל מי נעדר?
Full text: דיוויד בקהאם קיבל היום (שלישי) את אחד התארים הבודדים שחמקו ממנו לאורך קריירה מפוארת - תואר אבירות ממלך בריטניה צ'ארלס השלישי, על תרומתו לספורט ולצדקה.
הטקס נערך בטירת וינדזור, כשבקהאם לבוש בחליפה שתפרה אשתו ויקטוריה במיוחד למעמד. הוא השתחווה בפני המלך, שנגע קלות בכתפיו בחרבו, בעוד ויקטוריה והוריו, טד וסנדרה, צפו בגאווה. בין בקהאם למלך נוצרו בשנים האחרונות קשרי ידידות סביב אהבתם המשותפת לגינון ולדבורים. השניים חייכו, לחצו ידיים ושוחחו בקצרה במהלך הטקס.
לאחר קבלת התואר סיפר בקהאם כי המלך החמיא לו על החליפה שעיצבה ויקטוריה, והודה כי מדובר ברגע מרגש במיוחד: "בחור צעיר ממזרח לונדון, שנולד בלייטונסטון, ועכשיו אני כאן, בטירת וינדזור, מקבל כבוד ממלכנו, זה בהחלט רגע השיא של חיי".
האבירות מהווה עבורו רגע אישי ומכונן לאחר קריירה שכללה 25 תארים, 115 הופעות במדי נבחרת אנגליה וחמישה טורנירים בינלאומיים.
"הוא היה מרוצה מהחליפה שלי"
כשנשאל אם שוחח עם המלך, אמר בקהאם: "הוא היה די מרוצה מהחליפה שלי. הוא כנראה האיש הכי אלגנטי שאני מכיר, והוא היווה השראה לכמה מהמראות שלי לאורך השנים". בקהאם קיבל את האבירות לצד סר מל סטרייד, שר העבודה והפנסיות לשעבר, שנכבד גם הוא על שירותו הציבורי.
הסכסוך עם בנו ברוקלין
לאחר הטקס צפוי בקהאם לחגוג עם משפחתו, אך בנו הבכור ברוקלין ואשתו ניקולה לא ישתתפו, בעקבות מתיחות משפחתית שנמשכת מאז האבירות הוכרזה באביב.
כאשר הוכרז שאביו עומד לקבל תואר אבירות באביב, ברוקלין לא בירך אותו בפומבי ולא באופן פרטי, בעוד שני בניו האחרים עשו עניין רב ברשתות החברתיות.
ב"מירור" הגדירו זאת כ"יום האפל ביותר עד כה של הסכסוכים במשפחת בקהאם".
הכתבות ועידכוני הספורט החמים אצלך בטלגרם
להצטרפות

--------------------------------------------------

Date: 2025-11-04 13:55:17+00:00. Title: סקר מפתיע: זה בית החולים עם חוויית האשפוז הטובה ביותר
Summary: ברוב בתי החולים חלה ירידה בשביעות הרצון מהטיפול בשנים האחרונות - אך מנגד, מרבית המשתתפים היו מרוצים מחוויית האשפוז עצמה • בשאלון, שנערך בעיצומה של המלחמה, השתתפו יותר מ-11,000 מטופלים ומלוויהם: "לא זיהינו שינוי משמעותי בעקבות המלחמה"
Full text: משרד הבריאות פרסם היום (שלישי) סקר מקיף העוסק בבחינת החוויות של המטופלים בבתי החולים בשנה האחרונה. על השאלון הנוכחי ענו באופן טלפוני 11,553 משיבים, בין נובמבר 2024 למרץ 2024. הסקר החל בשנת 2014, כשבשנת 2021 היתה עצירה לבחינה מחודשת של השאלות - והשנה שוב יצא הסקר לדרך.
בחינת הנתונים מראה כי ב-18 מתוך 26 בתי חולים שנסקרו, חלה ירידה במדד שביעות הרצון של הציבור מהטיפול - 69% מבתי החולים איבדו אחוז מסוים של אמון הציבור ביחס לשנת 2021. עם זאת, 82% מהמשתתפים בסקר הביעו שביעות רצון מחוויית האשפוז - שיעור כמעט זהה לסקר האחרון ב-2021, אז עמדה שביעות הרצון מהאשפוז על 83%.
לשאלה "באיזו מידה הרגשת במהלך האשפוז שאת/ה מטופל בידיים טובות?" ענו 86% מהנשאלים "במידה רבה" ו"במידה רבה מאוד". במענה לשאלה הפתוחה "ממה היית מרוצה במהלך שהותך במחלקת האשפוז?" ציינו הנסקרים את יחס הרופאות והרופאים, צוות האחיות ואנשי הצוות המטפל.
בסך הכל, מדד היחס קיבל את הציון 84%, מדד השחרור - 83%, מדד המענה לצרכים ללא מאמץ - 78% ומדד תנאי האשפוז - 76%. המחלקות הפנימיות קיבלו ציונים נמוכים יותר ברוב הפרמטרים שנבחנו בהשוואה למחלקות הכירורגיות ולשאר המחלקות.
הסקר עצמו גם חשף כי בין מרכזי העל הרפואיים, את הציון הגבוה ביותר קיבל המרכז הרפואי סורוקה; בבתי החולים הגדולים מוביל ביה"ח מאיר; ביה"ח כרמל מוביל בבתי החולים הבינוניים וביה"ח לניאדו בקטנים.
החידושים בסקר: קול המלווים
המשנה למנכ"ל משרד הבריאות, ד"ר ספי מנדלוביץ, ומנהל אגף בכיר שירות לציבור עופר זילברטל, הסבירו כי השנה נערכו מספר שינויים בסקר: "שאלנו מספר שאלות שמהם בנינו את התוצאה הסופית. השאלות כללו את הנושאים הבאים: היחס שקיבלת במחלקה, כמה היית צריך להתאמץ כדי לקבל עזרה מהצוות, איך נראתה סביבת החדר והמחלקה, האם ניתן לך מידע מספק על מצבך וכן איך נראה תהליך השחרור שלך מבית החולים והמעבר לטיפול בקהילה. בכל בית חולים יש מחלקה שממש מחכה לתוצאות הסקר הכוללניות, כדי להמשיך להשתפר".
הריאיון בוצע עם המטופל עצמו ב-89% מהמקרים, כאשר השנה הוכנס חידוש לסקר ונדגמו 11% מלווים, במקרים שבהם המטופל לא היה מסוגל לענות: "למלווה יש נקודת מבט אחרת, ולכן התשובות שלו יהיו שונות מאלו של המטופל עצמו. תוצאות המשאל בקרב המלווים הראו כי הם יותר ביקורתיים בנוגע לחווייה בבתי החולים, ולכן יש חשיבות רבה להתייחס גם לעמדה שלהם".
"הלך סורוקה"? תחשבו שוב
המשנה למנכ"ל המשרד התייחס גם למלחמה שהתחוללה במקביל לתקופת הסקירה: "רצינו לראות האם יש למלחמה השפעה על תחושת החווייה של המטופלים, ולא זיהינו שינוי משמעותי בתחום הזה. למעשה, המטופלים בבתי החולים זיו, ברזילי וסורוקה הביעו שביעות רצון רבה מהטיפול שקיבלו - וזאת למרות שבתי חולים אלו היו הראשונים לקבל פצועים מהלחימה ועסקו רבות בנפגעים".
במשרד הבריאות הודגש שבסקר השתתפו מטופלים ומלווים ממחלקות האשפוז - פנימיות, כירורגיות ומחלקות אשפוז אחרות - אך לא נסקרו מחלקות יולדות, ילדים, טיפול נמרץ, שיקום, פסיכיאטריה, נשים, אשפוז יום, מלר"ד ומרפאות.
אוכלוסיית הסקר כללה מטופלים מעל גיל 18 שהיו מאושפזים לפחות שני לילות. הפנייה למטופלים התקיימה עד 14 יום ממועד השחרור מבית החולים באמצעות ריאיון טלפוני בעברית, ערבית או רוסית.

--------------------------------------------------

Date: 2025-11-04 13:52:29+00:00. Title: "כמו וולט של בית החולים": הכירו את הרובוטים שיחלקו תרופות לחולים
Summary: המרכז הרפואי שיבא יפעיל מערכת לניהול משלוחים פנימיים באמצעות בינה מלאכותית • Deliverz.AI תתאם בין שליחים רובוטיים לעובדים אנושיים • "המערכת מנהלת את שרשרת האספקה הפנימית ושולחת שליחים למקום הנכון ובזמן הנכון"
Full text: בית החולים שיבא בתל השומר יתחיל בקרוב להפעיל מערכת חדשה לניהול משלוחים פנימיים, המבוססת על בינה מלאכותית ומתאמת בין רובוטים לעובדים אנושיים. המערכת, שפותחה על ידי החברה הישראלית Deliverz.AI, נועדה לשפר את היעילות הלוגיסטית בבית החולים ולשחרר כוח אדם למשימות טיפוליות.
על פי ביה"ח, בשבועות הקרובים יפעלו שלושה רובוטים, שכבר נמצאים בשלבי אינטגרציה אחרונים.
Deliverz.AI אינה מייצרת רובוטים, אלא מספקת מערכת שליטה ובקרה המנהלת רובוטים קיימים ממגוון יצרנים לצד עובדים אנושיים. המערכת מחליטה בזמן אמת מי יבצע כל משימה - רובוט או אדם - בהתאם לסוג המטען, הדחיפות והמיקום.
לדברי החברה, בלב המערכת פועלת בינה מלאכותית הלומדת את דפוסי הפעילות בבית החולים. היא מנתחת נתונים על תנועה, עומסים וזמני פעילות, וחוזה ביקושים עתידיים. כך, לדוגמה, אם המערכת מזהה כי בשעות מסוימות יש עומס רב במחלקה מסוימת, היא תקצה מראש משאבים למקום ותתכנן מסלולים מיטביים.
"המערכת היא בעצם המקבילה של וולט לתחום הרפואי", מסבירים בחברה. "היא מנהלת את שרשרת האספקה הפנימית, מחלקת משאבים בצורה חכמה ושולחת 'שליחים', אנושיים או רובוטיים, למקום הנכון ובזמן הנכון".
על פי הודעת החברה, אחד היתרונות המרכזיים הוא היכולת לשלב רובוטים מכמה יצרנים במערך משולב. המערכת מצוידת באלגוריתמי ניווט מתקדמים המאפשרים תנועה בין קומות ובין מבנים, כולל אינטגרציה עם מעליות ושערים אוטומטיים. הרובוטים עומדים בתקני בטיחות אירופיים, המאפשרים להם לנוע בבטחה בסביבות צפופות ובקרבת אנשים.
היתרון העיקרי לבית החולים הוא שחרור כוח אדם. לפי נתוני החברה, המערכת יכולה להחזיר עד 20% מזמן העבודה של הצוותים למשימות בעלות ערך גבוה יותר, כמו טיפול ישיר בחולים. במקום שאחות תצטרך להביא תרופות מהמחסן או שמנהל מחלקה יילך להביא מסמכים, רובוט, או שליח אנושי, זמין יבצע זאת.
מבחינה כלכלית, המערכת מוצעת ללא השקעה ראשונית ברובוטים חדשים - היא פועלת עם ציוד קיים ומאפשרת פריסה מהירה. בית החולים יכול להתחיל להשתמש בה באופן מיידי, ללא צורך בהתאמות תשתית משמעותיות.
מגמת השימוש ברובוטים בבתי חולים בישראל הולכת וגוברת בשנים האחרונות, גם בצעד להתייעלות כלכלית וגם משום שבתי חולים מחפשים דרכים להפחית כל הניתן מגע פיזי מיותר בין עובדים למטופלים.
החברה מציינת כי המערכת משפרת את היעילות התפעולית פי ארבעה בממוצע, הודות לאופטימיזציה מבוססת בינה מלאכותית שמבטיחה מסלולים קצרים וזמני תגובה מהירים. המערכת גם לומדת ומשתפרת באופן רציף - ככל שהיא צוברת יותר נתונים על הפעילות בבית החולים, היא הופכת מדויקת יותר בחיזוי הביקושים ובהקצאת המשאבים.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 13:49:16+00:00. Title: מזירה של הישגים לזירת חקירה: היום שאחרי הפשיטה במכון וינגייט
Summary: כשמסתובבים במרכז ההישגים של הספורט הישראלי ביממה האחרונה, הכל נראה כרגיל - אך מתחת לפני השטח, יש מתיחות גדולה • אחרי הפשיטה של חוקרי להב 433 על המתחם בעקבות חשיפת פרשת "יד רוחצת יד", כולם מבינים שכלום לא יחזור להיות אותו הדבר • "זה מרגיש לא אמיתי, כולם מחכים להבין כמה זה עמוק"
Full text: על פני השטח הכול נראה רגיל. באולם ההתעמלות, מתעמלי הנבחרת חזרו לעבוד על אלמנטים מורכבים, בריכת השחייה מתמלאת בשחייני דור העתיד, ובחדר הכושר מזיעים ספורטאי הנבחרות הבוגרות לקראת התחרויות הקרובות. שחקני הכדורעף מתאמנים באולם, מחליפים בין חבטות עוצמתיות לצעקות עידוד, ובאוהל ההתעמלות האמנותית כבר מתרגלים את התרגילים החדשים לעונה הבאה. ממרחק הכול נראה כמו עוד יום שגרתי במרכז ההישגים של הספורט הישראלי.
אבל מתחת לפני השטח התחושה שונה לגמרי. הדממה בין המתקנים כבדה מהרגיל, מבטים מהוססים מוחלפים במסדרונות, והשיחות מתנהלות בלחש. יממה בלבד חלפה מאז שנחשפה פרשת “יד רוחצת יד” - אחת מפרשות השחיתות הגדולות בתולדות המדינה, ונדמה שגם כאן, בלב הספורט הישראלי, כולם מבינים שדבר כבר לא יחזור להיות כשהיה.
מכון וינגייט, הבית של הספורט ההישגי בישראל, הפך בן לילה מזירה של הישגים וזיעה לזירת חקירה. חוקרי היחידה הארצית לחקירות הונאה בלהב 433 פשטו אתמול על משרדי המכון, החרימו מסמכים ומחשבים, ועיכבו עובדים בכירים לחקירה - כחלק ממבצע רחב נגד שחיתות במערכת הציבורית. תמונות החוקרים נעים בין המבנים והמחשבים שנלקחו מהמשרדים הפכו עד מהרה לשיחת היום. לא רק בוינגייט, אלא בכל ענפי הספורט בישראל.
"כבר היו פרשות, אבל הפעם זה אחרת"
"זה מרגיש לא אמיתי", מספר אחד המאמנים הבכירים במכון. "אתה עובד כאן שנים, מקדיש את כל כולך לספורטאים, ופתאום רואה חוקרים נכנסים למקום שאתה רואה בו בית שני. זה מקום שכולו אמור לייצג מצוינות, חינוך, ערכים - ופתאום הכול מתערבב".
מאז הפשיטה, האווירה במכון מתוחה. רבים שומרים על שתיקה, חלק מעדיפים שלא להיתפס מצוטטים. "שמעתי שגם היום באו חוקרים", סיפר מאמן נוסף. "אנחנו לא ממש יודעים מה קורה, רק קוראים את הכותרות. חבל שוינגייט נמצא במרכז סיפור כל כך שלילי. כבר היו פרשות בעבר, אבל הפעם זה נראה אחרת. אומרים שעבדו על זה שנתיים, כולם מחכים להבין עד כמה זה עמוק".
בין המאמנים והספורטאים, הדעות חלוקות בין דאגה ואכזבה לבין ניסיונות קלים להומור. “באת לראות את מי עוצרים היום?”, שאל בחיוך אחד הספורטאים. "שמענו מאתמול כל כך הרבה שמועות, שאנחנו כבר לא יודעים מה נכון, אני מעדיף פשוט להתאמן ולהתעסק רק בזה".
"נותן תקווה שזה יעזור לבנות אמון מחדש"
לצידו, ספורטאי אחר, חבר נבחרת, מדבר בכנות: "זה לא פשוט לראות את זה קורה במקום שאתה מתאמן בו מגיל צעיר. וינגייט זה המקום שבו אתה לומד שהכול נקי ומבוסס על עבודה קשה. עכשיו יש תחושה של אכזבה, אבל גם תקווה שזה יעזור לנקות דברים ולבנות מחדש אמון".
למרות הכול, השגרה מנסה להרים ראש. האימונים נמשכים כסדרם, הספורטאים עובדים קשה על המזרן, והמאמנים מדברים על תחרויות קרובות, מחנות אימון ושגרת עבודה. שיפוצים נרחבים נמשכים באזורים שונים של המכון, וברקע כבר נראה שבקרוב יהיה אפשר להכין את טקס פתיחת מסלול האתלטיקה החדש - עוד סימן לניסיון להחזיר את החיים למסלול הרגיל.
אבל בין הצלילים הרגילים של וינגייט, קשה להתעלם מהתחושה שהמקום עומד במבחן אמיתי. דווקא המוסד שמסמל את טוהר המאמץ, המשמעת והערכים שבספורט, מוצא את עצמו מתמודד עם שאלות של אמון, שקיפות ואחריות.
“כמו שאנחנו דורשים מהספורטאים שלנו ניקיון כפיים, שקיפות ויושרה - כך גם המערכת כולה צריכה לעמוד באותם הסטנדרטים. זה רגע לא פשוט, אבל אולי גם הזדמנות לתקן", סיכם את הדברים מאמן ותיק.
בינתיים, בין בריכת השחייה למסלול הריצה, החיים במכון ממשיכים כמעט כסדרם. האימונים נמשכים, הספורטאים שואפים קדימה, והמאמנים מנסים לשמור על ריכוז. אבל התחושה היא שהפעם משהו יסודי יותר מתבשל מתחת לפני השטח - שאולי, אחרי האבק והכותרות, תתחיל גם התבוננות אמיתית פנימה. לא רק על מה שקרה, אלא על איך רוצים שוינגייט, והספורט הישראלי כולו, ייראו בעתיד.
הכתבות ועידכוני הספורט החמים אצלך בטלגרם
להצטרפות

--------------------------------------------------

Date: 2025-11-04 13:57:05+00:00. Title: "פספסו" עשרות מיליארדי שקלים: כשלי האוצר בהכנות למלחמה
Summary: דוח מבקר המדינה על היערכות משרד האוצר למלחמה רב-זירתית חשף בלגאן גדול • הערכות חסר של אובדן תוצר ועליות המלחמה במגזר האזרחי, חדר מצב שהוקם באיחור דרמטי ועובדים חיוניים שגויסו למילואים
Full text: מבקר המדינה, מתניהו אנגלמן, פרסם היום (שלישי) דו״ח חמור על הדרך שבה נערך משרד האוצר למלחמה. הביקורת הזו מגיעה בשלביה האחרונים של מלחמת התקומה, והממצאים קשים. אנגלמן ערך את הביקורת במשרד האוצר בסוף שנת 2024, כשהמלחמה בעיצומה.
תרחיש הייחוס הוגדר בשנת 2022 והתייחס ל-15 שירותים חיוניים שעל המדינה לספק בזמן חירום של מלחמה רב-זירתית או אסון בקנה מידה דומה. בכל תרחישי הייחוס נערכו באוצר למלחמה רב זירתית של חודש ימים בעוד המלחמה נמשכת כבר יותר משנתיים.
מהדוח עולה כי משרד האוצר לא נערך בשום מצב לעלויות כבדות של המלחמה. התרחיש של בכירי האוצר ניבא אובדן תוצר של 23.5 מיליארד שקלים, כשבפועל הסכום היה גדול פי שלושה.
באוצר העריכו לפני המלחמה שבתרחיש חירום של מלחמה רב-זירתית תיאלץ המדינה לשלם 265 עד 325 מיליון שקלים ליום במקרה של שיבוש עבודה חמור שבו אנשים לא יכולים להגיע לעבודה - בין אם הם במילואים ובין אם בשל הנחיות פיקוד העורף.
מבקר המדינה מצא שהאוצר לא נערך למצב בו ייפגעו במלחמה רכוש, תשתיות ותיירות, כמו גם העובדה שלא נלקחו בחשבון עלויות שקשורות למצב בו צריך יהיה לממן את המלחמה ולשלם על ימי מילואים מעבר למסגרת של תקציב הביטחון כפי שאושר בכנסת.
מבקר המדינה קובע שתוכניות האוצר למלחמה רב זירתית לא היו רלבנטיות בשלב התיקצוב, בשלב ההיערכות וביחס להשפעות כלכליות של מלחמה שנמשכת זמן רב כל כך.
נתון מעניין וחשוב שעלה מהביקורת של מבקר המדינה מלמד שבמשרד האוצר קיימת מערכת שצריכה בזמן חירום לתכלל את האירוע ולהבין מה קורה ברשויות המקומיות ובמערכים האזרחיים שצריכים מענה מיידי. בפועל, המערכת הזו לא פעלה ולכן במשרד האוצר לא היה מידע בזמן אמת על תמונת המלחמה ועל הצרכים בפן האזרחי.
איפה העובדים החיוניים?
עדות נוספת לבלגאן ששרר במשרד האוצר מתחילת המלחמה - מבקר המדינה מצא שמתוך 800 עובדים , 137 הוגדרו כ"עובדים חיוניים" שאמורים להיות "מרותקים" למשרד במלחמה ולספק מענה תקציבי למערכים השונים של המדינה.
בפועל, חשף המבקר כי גיוס המילואים הנרחב בתחילת המלחמה כלל שישה עובדים שהיו חיוניים למשרד האוצר וזה כלל את הממונה על השכר והרפרנט הרלבנטי לימי חירום שגוייסו למילואים מבלי שמישהו עידכן את הצבא שהם קריטיים לפעילות הכלכלית והתפקוד הכלכלי של המדינה בזמן חירום.
מי שעוד גוייס מבלי ליידע את הצבא שהוא הוגדר כחיוני (מאוד) היו רפרנטים מאגף תקציבים ובאוצר הודו כי גיוסם למילואים השפיע על היכולת של המשרד לבצע התאמות תקציביות כדי לתמוך במדינה ובצבא בזמן המלחמה.
אין חדר מצב
עוד התברר שמשרד האוצר לא פתח בתחילת המלחמה חדר מצב וחדר המצב שכן נפתח בסוף כלל נציגים של מערך הסייבר ומערכי החירום והביטחון, אבל לא היו בו נציגים של אגף תקציבים, החשב הכללי, הכלכלן הראשי ואגף הסכמי שכר וכל זה הקשה על היכולת לספק מענה תקציבי מהיר לצורכי המדינה בתקופה הראשונה של המלחמה.
באוצר תוקפים את התנהלות הצבא במלחמה: "בזבוזים גדולים שגובלים בפלילים"
סמוך למקום מותה: ההנצחה לחיילת שנהרגה ביום המילואים הראשון שלה
פרסומת | איך נולדה האנטומיה של גריי?
ארבעה מחבריו נרצחו בנובה - הנשיא החליט כי לא יבצע עבודות שירות
חוק הגיוס של ליברמן, המתקפה על הפצ"רית והאיום של טיבי: "בן גביר עלול להיות הראשון שיוצא להורג"
ממשרד האוצר נמסר בתגובה לדו"ח המבקר: "בנינו את התרחישים השונים בהתאם לתרחישי הייחוס שנבנו על ידי רח״ל (רשות החירום הלאומית), שהוא המוסמך לקבוע תרחישים מהסוג הזה".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 13:47:53+00:00. Title: "העם האיראני אוהב את עם ישראל": אמנית איראנית השיבה לקריאת השלום של שדרנית הרדיו
Summary: שדרנית כאן 11 ורד יפתחי גרין שרה בפרסית וקראה לשלום עם איראן - ואומנית איראנית העזה להגיב למרות הסכנה • "בקרוב יבוא היום שגם אנחנו האיראנים נבקר את עם ישראל אהובנו משכבר הימים"
Full text: הקריאה של ורד יפתחי גרין, שדרנית "אגן הים התיכון" בכאן 11 לעם באיראן, נענתה בתשובה מרגשת של אמנית איראנית לעם בישראל ובהושטת יד לשלום.
"שלום רב למנחת התכנית 'אגן הים התיכון' הגברת ורד יפתחי גרין, המסר החם שלך הגיע אלינו לאיראן ומאוד ריגש אותנו. אני רוצה להודות להנהלת כאן 11 בטלוויזיה הישראלית ורשת ג' שמשדרים את המסר הזה ממני", כתבה הומנית האיראנית.
"העם האיראני אוהב את עם ישראל ובקרוב יבוא היום שגם אנחנו האיראנים נבקר את עם ישראל אהובנו משכבר הימים. נראה את ארצכם היפה והיהודים בעלי הלב החם יבואו לבקר גם אותנו ובתקווה שנתראה בקרוב".
בשבוע שעבבר שידרה יפתחי גרין שיר בפרסית והקדישה אותו לעם באיראן בקריאה לשלום בין העמים ובתקווה שנשוב לבקר זה בארצו של זה. ורד ביקשה מהמאזינים שיש להם מכרים באיראן להעביר להם את המסר, והתגובה לא איחרה לבוא.
"איכס": משתתפת "בואו לאכול איתי" הא-בינארית הותקפה ברשת - וכעת היא מגיבה
רצח רבין: 30 שנות שתיקה, 18 שנות נתניהו - ועכשיו סוף סוף אפשר לדבר
פרסומת | בדיקת ראייה שחשפה סכנה סמויה לחיים
קטעי ארכיון נדירים מציגים את יצחק רבין ז"ל משנת ה-70 ועד ליל הרצח
"הם רצו להוכיח שראש הממשלה מעורב כדי להביא להדחה": ארי רוזנפלד שובר שתיקה
הזמר חזי פניאן שמצוי בקשרים מקצועיים עם אמנים באיראן שלח את הסרטון למכריו הרבים באיראן שמאוד התרגשו. הם פחדו לשלוח מסר או סרטון בחזרה מחשש מהשלטונות, אבל כפי שראינו, אחת מהן לא נתנה לפחד לעצור אותה.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 13:41:12+00:00. Title: כשל אבטחה: יומן המשימות והלו"ז של השר בן גביר היה חשוף לעיני כל
Summary: העיתונאי אורי כהן חשף כי מערכת ניהול המשימות האינטרנטית היתה פרוצה לחלוטין והצריכה רק את הכנסת כתובת המייל של השר • לשכת בן גביר בתגובה: "טוב שמדינת ישראל נחשפת לעבודה האינטנסיבית והבלתי פוסקת שמבוצעת בלשכה"
Full text: בעקבות כשל אבטחה חמור - מערכת ניהול המשימות של השר לביטחון לאומי, איתמר בן גביר, חשופה ברשת בפני הציבור הרחב. כך חשף היום העיתונאי אורי כהן מהתוכנית מהצד השני בכאן 11.
מהחשיפה עולה, כי הפלטפורמה האינטרנטית שבה מופיעות פגישות עבודה וסיורים מתוכננים של השר (כולל מיקומים), לצד משימות מקצועיות ומטלות פוליטיות שחילק לעצמו ולכוורת הקרובה שלו - נגישה ופתוחה לכל אדם שמחזיק בכתובת המייל של בן גביר, כתובת שהוא מפרסם ומחלק כבר שנים לציבור הרחב, ושמופיעה גם בדפים השונים שלו ברשתות החברתיות.
בנוסף, ביומן מופיעים גם סיכומים והערות שכתב בן גביר לאחר פגישות עם אישים פוליטיים, עם גורמי מקצוע במשטרה ובמשרד לביטחון לאומי, וכן עם עיתונאים ואנשי תקשורת. לאחר פנייתו של כהן למשרד, הגישה נחסמה.
מלשכתו של השר איתמר בן גביר נמסר בתגובה: "מדובר ביומן משימות פנימי של צוות הלשכה והיועצים, המשמש לניהול עבודת היום יום של המשרד.
"היומן הזה מוכיח דבר אחד - אין שר בהיסטוריה של מדינת ישראל שעובד ופועל 24/7 למען אזרחי ישראל יותר מהשר בן גביר. טוב שמדינת ישראל נחשפת לעבודה האינטנסיבית והבלתי פוסקת שמבוצעת בלשכה".

--------------------------------------------------

Date: 2025-11-04 13:39:51+00:00. Title: הכישרון שגורם לספסול של מנור סולומון: "נבחרת ספרד עוקבת"
Summary: מלבד משחק הגביע מול יריבה מהליגה החמישית, הישראלי שיחק 9 דקות בארבעה משחקים בלבד • אחת הסיבות לספסול: היכולת של אלברטו מוליירו, השחקן בן ה-22 שזכה למעקב מנאפולי וצ'לסי • בקרוב הוא עשוי למצוא את עצמו בסגל של אלופת אירופה: "יכול להפוך לחלק משמעותי מהנבחרת בעתיד"
Full text: מאז פגרת הנבחרות בחודש שעבר, לוויאריאל היו חמישה משחקים. באחד מהם בגביע נגד סיודאד לוסנה מהליגה החמישית, מנור סולומון שיחק 77 דקות ובישל שלוש פעמים ב-0:6. אך בארבעת המשחקים האחרים הוא שיחק בסך הכל 9 דקות, כולל שלושה משחקים שלמים על הספסל. אחת הסיבות לספסולו של הישראלי הוא היכולת של אלברטו מוליירו, שעשוי למצוא את עצמו בעתיד הנראה לעין בסגל נבחרת ספרד, אלופת אירופה.
ויאריאל רכש הקיץ את מוליירו בן ה-22 מלאס פלמאס תמורת 16 מיליון יורו. עד כה, 14 הופעות בכל המסגרות יש לו שלושה שערים ושני בישולים. הוא נבחר לשחקן הצעיר (עד גיל 23) המצטיין של חודש אוקטובר בליגה הספרדית ולהרכב המחזור האחרון.
עיתונאי ה"מארקה" מתאו מורטו כתב עליו: "ויאריאל נתנה לו הרבה יותר אחריות וחשיפה. המאמן מרסלינו מתמקד בהתפתחות שלו ולא חושש לתת לו את המושכות ברגעים קשים. הקבוצה הדפה התעניינות מקבוצות אחרות בדרך לרכישתו, כאשר נאפולי הייתה אחת המועמדות וגם צ'לסי שלחה בעונה שעברה סקאוטים לצפות בו.
"כעת, הנבחרת עוקבת מקרוב אחרי כל אחת מההופעות שלו", הוסיף מורטו, "בנבחרת מתכננים לזמן אותו לסגל בעתיד הלא מאוד רחוק. המאמן לואיס דה לא פואנטה מעריך את האיכויות של הכישרון הצעיר, ועם ימשיך בדרך הזו, הוא יוכל להפוך לחלק משמעותי בנבחרת ספרד העתידית".
מחר (רביעי, 19:45) ויאריאל תתארח אצל פאפוס במחזור הרביעי של ליגת האלופות, שם בתור פייבוריטית ברורה היא תנסה להשיג ניצחון ראשון העונה במפעל. סולומון יקווה לקצת יותר דקות ממה שהורגל לאחרונה, אבל כך או כך, העובדה שעל העמדה שלו יש שחקן שמסומן בנבחרת ספרד ונחשב לנכס עבור המועדון - אינה מבשרת טובות.
הכתבות ועידכוני הספורט החמים אצלך בטלגרם
להצטרפות

--------------------------------------------------

Date: 2025-11-04 13:36:52+00:00. Title: האיש שהיה אחראי על אבטחת רבין טוען: זו הסיבה האמיתית למחדל
Summary: דרור יצחקי, ראש אגף האבטחה בשב"כ בזמן רצח רבין, התפטר מתפקידו מיד לאחר המחדל • כעת הוא מפרסם לראשונה חלקים מספר זיכרונותיו, שבו הוא מקשר בין טיוח חקירת הרצח לאסון 7 באוקטובר • הכתבה המלאה - בסוף השבוע ב"ישראל השבוע"
Full text: את התנהלות מערך האבטחה של היחידה לאבטחת אישים בעצרת השלום בכיכר מלכי ישראל ב-4 בנובמבר 1995, ליוויתי אישית מתחילתה ועד סופה המר, כראש אגף האבטחה בשב"כ. לא תיארתי לעצמי שזה יהיה היום האחרון בחייו של ראש הממשלה יצחק רבין ז"ל, היום שיחלק את חיי לשניים.
תמונות אותו לילה צרובות במוחי. הן ילוו אותי עד יומי האחרון. אלו תמונות שכמו נלקחו מסרט מתח, עטופות בפסקול המכיל רעשים, קולות, רעשי המון וצלילים שלא מרפים. התמונות אינן צרובות רק במוחי, הן גם יושבות בעומק ליבי ונשמתי. לא פעם, עד היום, הן באות לי בחלומותיי הרעים.
מאז הרצח, לאט ובקושי נפשי רב, משנה לשנה ובעיקר בשנים האחרונות, אני כותב את ספרי, שיתאר לפרטים את הרצח ממקום הימצאי באירוע ומנקודת מבטי וגם את כלל היבטי פרשת רצח רבין הטרגית - מבחינה מערכתית, מודיעינית וסיכולית.
בספר אני גם מתאר כיצד מצאתי את עצמי, בערך בשעה 11 בלילה, בחדר הטראומה בבית החולים איכילוב, עומד המום ורועד ליד גופתו של ראש הממשלה יצחק רבין, שהיתה מוטלת על מיטה בודדת מאוד בחדר. איתי, בצידו השני של החדר היה מאבטח אחד, שהכרתי היטב, מהיחידה לאבטחת אישים. שנינו שתקנו, הסתכלנו על ראש הממשלה, יצחק רבין המת, הבטנו זה על זה וידענו כי נכשלנו במשימתנו החשובה ביותר, להגן על חיי ראש ממשלת ישראל.
איש לא דמיין
לאחר שליוויתי את נושא האבטחה בטקס הלוויה של ראש הממשלה יצחק רבין ז"ל, קיבלתי אחריות על כשל האבטחה והתפטרתי. לצערי, להפתעתי ולאכזבתי, מעולם לא נשאלתי או נחקרתי אישית על הרצח, אף שעובדתית הייתי בזירה וראיתי מקרוב, במו עיני, את רצח ראש הממשלה. אני תמה על כך עד היום, מאחר שאני מניח שראש השב"כ דאז כרמי גילון, ראש האגף לסיכול לא ערבי וחתרנות מדינית חזי כאלו וחברי מטה שב"כ אחרים - ידעו שנכחתי באירוע. להערכתי, התפטרותי אינה הסיבה שלא הוזמנתי מעולם לדיון מקצועי ואמיתי.
רצח רבין היה גם כישלון אבטחתי. אבל מאז ועד היום, בימי ובלילותיי, חשבתי ואני עדיין חושב שהוא היה יכול להימנע אילו נעשתה בשב"כ עבודת מודיעין וסיכול מקצועית. אני אומר את הדברים על בסיס הידע המקצועי שלי וניסיוני האישי, בדגש על עבודתי רבת השנים בשב"כ.
תפקידם המובהק של שירות הביטחון הכללי ואגפיו, ושל האגף לסיכול לא-ערבי וחתרנות מדינית, אינו רק להתריע על איומים, אלא ראשית לסכל אותם, כלומר להשיג מודיעין ולעצור את מתכנני הפיגועים בטרם ביצעו את זממם. אלא שבמהלך כהונתי כראש אגף האבטחה בשב"כ מעולם לא צוין ולא הוצג מודיעין לאיום ממשי, כללי או נקודתי, מצד טרוריסט יהודי כנגד ראש ממשלה בישראל.
הביא לדפוס: איתי אילנאי
הכתבה המלאה - בסוף השבוע ב"ישראל השבוע"
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 13:28:37+00:00. Title: אייל ברקוביץ' יקבל את זה? הבן שלו מפתיע "אחרי שנים"
Summary: ליאור ברקוביץ', בנו של כדורגלן העבר האגדי ומגיש רשת 13, אשר נמצא בימים אלו בצילומים של "גולסטאר" בפיליפינים, נחשף בסטורי של הקומיקאי לירון אופיר כאשר הוא מניח תפילין: "אשרייך. אח שלי המקצוען חזר להניח אחרי שנים"
Full text: בעוד העונה האחרונה של "גולסטאר" ב-HOT הגיעה לסיומה רק לאחרונה בעונה דרמטית במיוחד אשר צולמה בדרום אפריקה וכלל פציעות קשות, ניפויים כואבים וכמו כן, גם עימותים חזיתיים לא פשוטים בין משתתפי התוכנית, בדגש על הקרב בין אלירז שדה ואייל לחמן, צילומי העונה הבאה של "גולסטאר" בפיליפינים כבר בעיצומם...
כידוע, מי שתפס את מרבית תשומת הלב מבחינת הליהוק לעונה הבאה שמצולמת כבר במשך קרוב לשבועיים הוא יוצא "האח הגדול", מי שהגיע למקום השני בעונה האחרונה של תוכנית הריאליטי המצליחה של רשת 13 ואחת הדמויות המדוברות כיום בישראל, ארז איסקוב, אך ללא ספק יש ליהוק נוסף שיסקרן את אוהדי הכדורגל.
אז מי שיופיע בקרוב על המסך שלכם הוא לא אחר מאשר ליאור ברקוביץ', בנו של כדורגלן העבר האגדי ומגיש התוכנית "מוריה וברקו" בחדשות 13 לצד מוריה אסרף, אייל ברקוביץ', וכדורגלן עבר בעצמו, אשר חזר למגרש הכדורגל, אומנם לאחד קטן יותר הפעם, לראשונה אחרי קרוב לשנתיים, וכעת, אף הספיק לחזור למשהו נוסף אחרי שנים ארוכות...
ברקוביץ' ג'וניור, שהוכיח שכמו אביו גם לו יש "פה" לא קטן בשלל ציוצים שסיפק בחשבון ה-X (טוויטר לשעבר) שלו, שיחק במהלך הקריירה שלו בשורות הפועל חיפה, הפועל פתח תקווה, הפועל רעננה וסקציה נס ציונה ומאז פרישתו מגיש את פודקאסט "המאמי הלאומית".
לפני כשבועיים, רגע לפני הטיסה לפיליפינים, בציוץ שהעלה לקראת תחילת הצילומים לעונה הבאה של "גולסטאר", כתב ברקוביץ' הנרגש, שלמעשה חוזר זמנית מהפרישה שלו מכדורגל, כך: "עוד 4 ימים אני טס לצילומים של העונה החדשה של "גולסטאר". מאוד מתרגש וגם לחוץ, לא נגעתי בכדור מהיום שפרשתי, כמעט שנתיים. מעניין איך זה לחזור לשים נעלי כדורגל ולהיות שוב בחדר הלבשה".
כעת, ליאור ברקוביץ', שכבר הספיק להתחבר עם קבוצתו החדשה, קיבל החלטה מפתיעה במיוחד אשר נחשפה בסטורי של חברו לקבוצה, הקומיקאי לירון אופיר, וחזר להניח תפילין אחרי שנים, דבר מפתיע בייחוד על רקע מספר אמירות של אביו לאורך השנים, כולל תגובה זועמת להחלטה של מגיש "הפטריוטים" בערוץ 14, ינון מגל, שהניח תפילין בפרהסיה: "כנס לחדר בשקט ותניח תפילין, לא כולם צריכים לראות את זה. הוא עושה פה מזבח. לא צריך בפרהסיה לעשות הצגה מכל דבר".
ללא ספק יהיה מעניין לראות כיצד ואם ברקו האב יגיב להחלטה של בנו להניח תפילין, אך מבחינת לירון אופיר, ללא ספק מדובר במשהו שצריך וראוי להתגאות בו, כאשר כתב בסטורי לצד תמונתו של ברקוביץ' ג'וניור מתפלל: "אשרייך. אח שלי המקצוען חזר להניח אחרי שנים".
הכתבות ועידכוני הספורט החמים אצלך בטלגרם
להצטרפות

--------------------------------------------------

Date: 2025-11-04 13:13:12+00:00. Title: יצעד לבד: הכוכב שבגד בליברפול מגיע להעמיק את המשבר שלה
Summary: טרנט אלכסנדר ארנולד, שאמור לשחק הערב (22:00) מול הקבוצה בה גדל, חושש מהמפגש עם האוהדים שחשו נבגדים ממעברו לריאל מדריד • גם במועדון, בין השחקנים, התחושות כלפיו חצויות • כך או כך, האנגלי יעלה על הדשא באנפילד ויקווה שלא להרגיש בודד בביתו הישן
Full text: "חזרת פתאום, הנה אתה בבית, תן לי רק דקה לנשום, באת לי כל כך, כל כך פתאום". במילים האלה פותחת ג'וזי כץ את "שוב", אחד הדואטים המרגשים והאייקונים ביותר של המוסיקה הישראלית. היא ביצעה אותו (לראשונה ב-1976) יחד עם מי שהיה בן זוגה, שמוליק קראוס ז"ל, איתו הייתה לו מערכת יחסים סוערת ולא פשוטה.
49 שנים אחרי, ביציעי אנפילד יכולים לאמץ את השיר הזה. נכון, אפשר לסמוך על האנגלים, בטח על הסקאוזרים שאוהבים להיבדל מהממלכה, שיש להם מספיק שירים משלהם, מרגשים ועוקצניים גם יחד, אבל את "שוב" הם יכולים לתרגם ולהדביק אותו לאהוב (או לשנוא) שחוזר לראשונה לעיר - טרנט אלכסנדר ארנולד.
המגן הימני שגדל במרסיסייד וזכה עם ליברפול בכל תואר אפשרי, יעלה הערב (שלישי, 22:00) לכר הדשא באנפילד, לראשונה כשחקן אורח, לראשונה כשחקן ריאל מדריד, לראשונה כאויב ספורטיבי ואף יותר מזה - ועוצמת הרגשות הצפויה סביב האצטדיון המיתולוגי שוות ערך לרעידת אדמה.
אתמול הוא כבר הניח זר פרחים ומכתב פרידה לחברו דיוגו ז'וטה, שנהרג בדיוק לפני ארבעה חודשים בתאונת דרכים. פניו היו קודרות לצד פינת ההנצחה של הפורטוגלי, הוא רעד ולא מקור, וכל זאת 24 שעות לפני הרגע בו יצטרף לרשימת שחקנים מכובדת שאיבדה את הלגיטמציה שלה דווקא במועדון הבית שלה.
הבחירה שחצתה את האוהדים
ליברפול הרשמית לא תדבר נגד אלכסנדר ארנולד, שהיה חלק מהמועדון במשך 21 שנה, מאז גיל 6. ראשי המועדון, כמו גם המאמן ארנה סלוט, היו שמחים מאוד לו היה בוחר להישאר, אבל יישמרו על כבודו וייזכרו לו את כל מה שתרם להצלחות של השנים האחרונות.
הבעיה של טרנט בן ה-27 תתחיל כשהוא יביט אל עבר יציעי אנפילד, בעיקר לקופ. הוא יודע שהצליח, לצערו, לחצות בין האוהדים. מהרגע שהודיע כי הוא עוזב, כי הוא מצטרף לבלאנקוס, אולי המועדון השנוא ביותר בליברפול, לפחות מבין אלה שאינם חלק מהפרמייר ליג, התחילו חילופי דברים מכוערים.
מחנה אחד של אוהדים יצא נגדו, ובכל משחק בחלק האחרון של העונה שעברה קילל את אלכסנדר ארנולד, קרא לו בוז מחריש אוזניים, ואיחל לו את כל הרע שבעולם. בצד השני, בקול רפה, גם אם עצבני, היו מי שהזכירו שמדובר בבשר מבשרם, ושצריך לכבד את ההחלטה המקצועית שלו.
"אני בספק אם הוא מסוגל להסתכל לנו, האוהדים, בעיניים", נכתב ברשתות החברתיות, "כל העיניים יהיו עליו והוא יצטרך להתמודד עם זה. אנפילד זה כבר לא הבית שלו". הדברים האלה לוו לאורך החודשים האחרונים גם בממים שלועגים למגן הימני, שעיקרם אמר: "הוא רועד מפחד לחזור לאנפילד".
אלכסנדר ארנולד, מצידו, עושה הכל כדי לא להתבטא בנושא הרגיש. הוא לא שולח רמזים של פיוס, ולמעשה ממשיך את צורת המחשבה הקרה שליוותה אותו בחודשים האחרונים כשחקן ליברפול. גם שספג בוז בכל נגיעה בכדור, הוא שמר על קורח רוח, ועל כבודם של אוהדי הקבוצה הכועסים.
אף אחד לא מסתיר אותו
ליברפול נמצאת בתקופה מקצועית רעה, עם ששה הפסדים בשמונת המשחקים האחרונים, והמועדון ישמח אם האוהדים יעזרו להם הערב מול ריאל מדריד ויתמקדו בתמיכה בקבוצה. לצד זאת הם מנסים גם להרגיע את הרוחות, כשבראיון רשמי אמר אחד משחקניה, ריאן חראבנברך: "ברגע שאראה את טרנט, כמובן שאחבק אותו".
דווקא הקפטן, וירג'יל ואן דייק, אולי הדמות המחברת ביותר בקבוצה, הפגין קרירות כשנשאל אם הוא שומר על קשר ומדבר עם אלכסנדר ארנולד. "לא, אנחנו לא מדברים. אני חי את החיים שלי כאן בליברפול, והוא חי את החיים שלו במדריד", עקץ בדרכו.
בריאל מדריד, בינתיים, מבטיחים שאין בכוונתם להסתיר את אלכסנדר ארנולד. המאמן צ'אבי אלונסו, שהתלווה לטרנט לפינת ההנצחה של דיוגו ג'וטה, לא התעלם מהנושא הבוער ואמר על טרנט: "הוא בסדר גמור. הוא לא שיחק נגד ולנסיה בגלל הדרך בה התפתח המשחק, אבל הוא זמין.
"הוא יכול לשחק, אנחנו צריכים אותו, את היכולות והאיכויות הגבוהות שלו. הוא נמצא בפרק חדש בקריירה שלו, והמחויבות שלנו היא לעזור לו להציג את היכולות האמיתיות שלו".
עם כל הכבוד לצ'אבי אלונסו, לדעות של וירג'יל ואן דייק או לרצונות של ראשי ליברפול, היחידים שייקבעו איך יתנהל הערב המשחק מבחינתו של אלכסנדר ארנולד, הם הסקאוזרים, האוהדים הנאמנים של אלופת אנגליה, שעדיין כואבים את מה שמבחינתם היה צעד חסר נאמנות מצד המגן. הוא הבן האובד, שרוצה יותר מכל להרגיש הערב שוב בבית, גם אם לשעתיים בלבד.
הכתבות ועידכוני הספורט החמים אצלך בטלגרם
להצטרפות

--------------------------------------------------

Date: 2025-11-04 13:17:58+00:00. Title: דומה לאבא? הבן של אליקו נחשף
Summary: לירז ארז מפרסמת לראשונה את בנה בן השנה ו-8 החודשים • כזכור, לירז ואליקו ניהלו זוגיות שידעה עליות וירידות והביאו בן משותף, שכעת נחשף לראשונה
Full text: אחרי כשנה של שתיקה תקשורתית, לירז ארז פרסמה לראשונה תיעוד של בנה ג'ון, בן שנה ושמונה חודשים - פרי הזוגיות הסוערת שלה עם השדרן אליקו.
בסרטון שפורסם בטיקטוק, נראית ארז מחזיקה את בנה מול המראה בחדר האמבטיה, כשהיא לוחשת לו "איי לאב יו, אני יודעת שאתה עייף". לצד הסרטון כתבה: "התינוק שלי כמעט בגודל שלי".
החשיפה המפתיעה מגיעה אחרי תקופה ארוכה שבה שמרה ארז על פרטיות מוחלטת בכל הנוגע לבנה. הזוגיות בינה לבין אליקו, שהתחילה כשהייתה בת 18 והוא בן 48, עוררה סערה ציבורית בשל פער הגילים של 27 שנים. הלידה, ששודרה בשידור חי ברשתות החברתיות, חילקה את הציבור ויצרה גל תגובות סוער
.
@liraz_erez🐻
♬ original sound - liraz
זמן קצר לאחר הלידה נפרדו השניים, ומאז עברה ארז שינוי תדמיתי ניכר והקפידה לא לחשוף את בנה ברשתות. כעת, בחשיפה הראשונה שלו לציבור, רבים תוהים - למי דומה יותר, לאמא או לאבא?
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 13:27:19+00:00. Title: לצד הסלבס: המעצבת הישראלית בטקס החשוב של השנה
Summary: מעצבת האופנה רוני קובו הגיעה לטקס פרסי ה-CFDA, מועצת מעצבי האופנה האמריקנים, אירוע שנחשב לאוסקר של עולם האופנה • בטקס זכו ראלף לורן וטום בראון, ונכחו בו ריהאנה, אדיסון ריי, לילי אלן ועוד
Full text: מעצבת האופנה הישראלית המצליחה רוני קובו נכחה אמש (שני) בטקס פרסי האופנה היוקרתי של ה-CFDA, מועצת מעצבי האופנה האמריקנים.
באירוע שנחשב לעיתים כ"אוסקר של עולם האופנה", קובו הגיעה בשמלת סטרפלס מעור שחור ובגזרה שבין מידי למקסי, שכללה מחשוף קטן באזור החזה ומעין כיווצים שונים באזור הבטן, שנתנו טוויסט מעניין יותר לכל השמלה. היא שילבה תיק קלאץ' שחור וסנדלי עקב שחורים.
הלוק של רוני קובו / AFP
האירוע הנוצץ כלל סלבריטאים רבים כמו ריהאנה, אסאפ רוקי, אדיסון ריי, אלכס קונסאני, לילי אלן, אמבר ולטה, אלזה הוסק, נינה דוברב, דאב קמרון ועוד, לצד המעצבים המוכרים ביותר בעולם. אחת הנשים באירוע הייתה כמובן עורכת ווג האגדית אנה וינטור, שחגגה לצד הטקס את יום הולדתה ה-75.
לאירוע הנחשק הגיעה גם הטניסאית ונוס ויליאמס, שלבשה גם שמלה של המעצבת הישראלית רוני קובו, שכללה גזרת מידי, בד קטיפה ואבנים משובצות שפוזרו בצורת נקודות.
ונוס ויליאמס בשמלה של רוני קובו / AP
בטקס היוקרתי זכה המעצב ראלף לורן בפרס מעצב אופנת הנשים של השנה, למרות שלא הצליח להגיע, בעוד שהמעצב טום בראון זכה בפרס מעצב אופנת הגברים של השנה. האחיות מרי קייט ואשלי אולסן, בעלות מותג האופנה The Row, זכו בפרס מעצבות האקססוריז של השנה.
טום בראון / AFP
פרסים נוספים הוענקו לפיטר מולייר, מנהל הקריאייטיב של אלאיה, שקיבל את הפרס הבינלאומי, לעורכת מגזין W שרה מונווס על תרומתה למדיה ואף לדונטלה ורסצ'ה שקיבלה פרס על "שינוי חיובי".
פרס אייקון האופנה הנחשק, אותו מקבלים סלבס בעלי סטייל ייחודי בדרך כלל, הלך השנה לאסאפ רוקי, שהגיע לקבלת הפרס יחד עם בת זוגו ריהאנה, שהופיעה לראשונה בציבור מאז הלידה שלה.
ריהאנה ואסאפ רוקי / AP
אחד הרגעים המעניינים והוויראליים ביותר ברשת היה בזכות הדוגמנית הוותיקה אמבר ולטה, שלבשה את השמלה האייקונית של ורסצ'ה מ-1999, אותה היא לבשה לראשונה על המסלול.
אותה שמלה אייקונית של ורסצ'ה נלבשה מאוחר יותר, בשנת 2000, על ידי הזמרת ג'ניפר לופז - ועוררה סערה עולמית. כאשר לופז לבשה אותה על השטיח האדום בגראמי, השמלה הייתה עד כדי כך מדוברת שגוגל היו צריכים ליצור מנוע מיוחד לחיפוש תמונות בפלטפורמה - הטריגר שלמעשה יצר את Google Photos.
אמבר ולטה בשמלה האייקונית של ורסצ'ה / AP
ולטה צעדה על השטיח האדום של טקס פרסי ה-CFDA כשהיא לבושה בשמלה המדוברת, שלצידה לא אחרת מאשר דונטלה ורסצ'ה, שפרשה מתפקידה כמנהלת האמנותית של מותג האופנה הקרוי על שמו של אחיה המנוח וכיום משמשת כשגרירת המותג.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 13:15:44+00:00. Title: "נתקו קשרים עם אלביט": משרדי חברה בינלאומית נופצו, העובדים התבצרו | תיעוד
Summary: קבוצת רעולי פנים פרו-פלשתינים נטלה אחריות להשחתת מטה תאגיד אליאנץ באירלנד • "המטרה הרחבה שלנו - לסגור את יצרנית הנשק", אמרו • כתובות גרפיטי רוססו, חלונות ודלתות הושחתו באלות והמשטרה פתחה בחקירה
Full text: משרדי חברת הביטוח אליאנץ באירלנד הושחתו במהלך הלילה (בין שני לשלישי), לאחר שפעילים אנטי-ישראלים לבושי שחורים שברו חלונות וריססו כתובות גרפיטי "זרקו את אלביט" על המבנה. האירוע התרחש במטה החברה שבדבלין, והקבוצה Palestinian Action Éire לקחה אחריות על המעשה.
התקיפה המתועדת התרחשה בעוד עובדי החברה שהו בבניין, הסתגרו במקום בטוח - והתריעו למשטרה המקומית, שמסרה כי התקבלה תלונה על נזק פלילי בסביבות השעה 2:50 לפנות בוקר, וכי "זירת האירוע נשמרה לבדיקה והחקירה נמשכת".
בארגון טענו כי הפעולה נועדה למחות על הקשרים שיש לאליאנץ לכאורה עם יצרנית הנשק הישראלית אלביט מערכות. בהודעה שפרסמה הקבוצה נכתב כי היא "תמשיך לפעול נגד אליאנץ עד שהחברה תנתק את קשריה עם אלביט מערכות, כחלק המטרה הרחבה יותר שלנו - לסגור את יצרנית הנשק".
בהודעה שפרסמה אליאנץ על האירוע נכתב: "אנו מאשרים כי המשטרה חוקרת מתקפה על משרדינו בדבלין, במהלכה ניסתה קבוצה של אנשים רעולי פנים עם בגדים שחורים וחמושים בכלים לפרוץ לבניין באמצעות שבירת חלונות ודלתות. התוקפים גם ריססו צבע אדום על הבניין לפני שעזבו".
נציין כי אליאנץ עצמה, מהחברות הגדולות בעולם לשירותים פיננסיים וביטוח, הצהירה שלא תיכנע לאיומים - מבלי להתייחס ישירות לקשרים העסקיים הנטענים.
"שותפה ל'רצח העם' בעזה"
לטענת ארגוני מחאה פרו-פלשתינים, הקשר בין אליאנץ לבין אלביט מערכות מתבטא לכאורה בהשקעות ובשירותי ביטוח. לטענתם, שירותים אלה מאפשרים למפעלי אלביט להמשיך לייצר רכיבים למל"טים ולכלי נשק נוספים המשמשים את צה"ל - ולכן אליאנץ נתפסת בעיניהם כ"שותפה לפעילות החברה ב'רצח העם' בעזה".
הטענות הללו הובילו בשנים האחרונות למספר פעולות מחאה ישירות נגד אליאנץ ברחבי אירופה במטרה ללחוץ על החברה לנתק את קשריה העסקיים עם אלביט מערכות.
במקומות נוספים בעולם פועלים בדפוס דומה
זו לא הפעם הראשונה שאירועים מסוג אלו מופנים כלפי חברות הקשורות לכאורה לישראל. בספטמבר האחרון, פעילי מחאה אנטי-ישראלים פרצו לסניף של אלביט בגרמניה - ופעלו בדפוס דומה לזה שהתקיים הלילה באירלנד: השליכו צבע אדום על הכניסה, ריססו כתובות גרפיטי, זרקו רימוני עשן וניפצו חלונות.
Přibližně 150 propalestinských aktivistů vniklo 23 června do skladů společnosti v belgickém Tournai a vandalizovalo obrněná vozidla… která byla určena pro Ukrajinu.
V rámci kampaně „Stop Arming Israel“ 150 „aktivistů“ zničilo kanceláře společnosti kladivy a poté se obrátilo ⬇️ pic.twitter.com/5Dfd86yqiD
— 🍀Tomáš Doupal 🇨🇿 (@TomasDoupa39474) June 26, 2025
ביוני, פעילים פרו-פלשתינים מהארגון "הפסיקו לחמש את ישראל", פרצו להאנגר של חברת הביטחון "OIP Land Systems" בעיר טורנה שבבלגיה, השחיתו ציוד צבאי שאמור היה להישלח לאוקראינה וגרמו לנזק של יותר ממיליון יורו. על פי הדיווחים, יותר ממאה פעילים נכנסו לאותו האנגר, ריססו גרפיטי, ניפצו זכוכיות בפטישים ולאחר מכן השחיתו כלי רכב משוריינים.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 13:28:11+00:00. Title: השר כ"ץ הודיע על הפצ"ר החדש ללא תיאום עם הרמטכ"ל
Summary: שר הביטחון הכריז כי איתי אופיר יחליף את יפעת תומר-ירושלמי • מדובר צה"ל נמסר כעבור שעתיים: "הרמטכ"ל מברך על בכירת הפצ"ר, שהיה מועמדו המוביל" • וגם: התגובות במערכת הפוליטית
Full text: מאחורי הקלעים של הכרזת שר הביטחון ישראל כ"ץ על הפצ"ר החדש, מסתררת התנהלות חריגה של כ"ץ. ההודעה שהוציא בצהריים (שלישי) לא תואמה עם הרמטכ"ל אייל זמיר.
ל"ישראל היום" נודע כי הרמטכ"ל העמיד את שמו של איתי אופיר בין כמה מועמדים מומלצים, והשר קיבל את ההחלטה הסופית בעניינו, ללא תיאום.
מדובר צה"ל נמסר, בעיכוב של כשעתיים: "הרמטכ״ל מברך על בחירת עו״ד איתי אופיר לתפקיד הפרקליט הצבאי הראשי. הוא היה מועמדו המוביל של הרמטכ״ל לתפקיד. הרמטכ"ל זמיר רואה חשיבות עליונה במינוי פרקליט צבאי ראשי שמגיע משורות הקצונה הלוחמת בצה״ל, בעל ניסיון משפטי עשיר והיכרות עמוקה עם אתגרי הלחימה והמשפט כאחד".
עם זאת, חשוב לציין כי אופיר היה המועמד המוביל של זמיר. אופיר כיהן כיועץ המשפטי למערכת הביטחון בין השנים 2024-2017 (בזמן שזמיר היה המנכ"ל), וקודם לכך עבד כעורך דין במגזר הפרטי בישראל ובארה"ב והיה שותף בכיר במשרד עורכי דין בתל אביב.
ח"כ אלעזר שטרן (יש עתיד) בירך על המינוי: "ברכותיי על מינוי פצ"ר ראוי מאוד. אין לי ספק שאיתי אופיר יביא מנסיונו הרב כמשפטן וגם כלוחם לפרקליטות הצבאית. מינויו הוא בשורה טובה לכולנו. ברכותיי לרמטכ״ל המכיר את אופיר גם מעבודתם המשותפת במערכת הבטחון. בהצלחה!".
ברכותי על מינוי פצ"ר ראוי מאוד.
אין לי ספק שאיתי אופיר יביא מנסיונו הרב כמשפטן וגם כלוחם לפרקליטות הצבאית.
מינויו הוא בשורה טובה לכולנו.
ברכותיי לרמטכ״ל המכיר את אופיר גם מעבודתם המשותפת במערכת הבטחון.
בהצלחה!— אלעזר שטרן Elazar Stern (@Elazar_stern) November 4, 2025
השרה אורית סטרוק (הציונות הדתית): ''החלטת שר הבטחון למנות את עו"ד איתי אופיר לפצ"ר היא החלטה נכונה וראויה מאד. מלבד יכולותיו המשפטיות והניהוליות המצויינות, איתי אופיר הוא קודם כל מי ששרת בצה"ל כלוחם וכקצין, ומכיר "מן השוחות" את חייהם ואתגריהם של חיילי צה"ל. בתקופת כהונתו כיועמ"ש מערכת הבטחון, הוכיח יכולת לא-שגרתית, מקצועית ואישיותית, לעמוד על עמדותיו המשפטיות גם מול בכירים ממנו.
"עו"ד אופיר יכול היה לעשות (הרבה מאד) לביתו, ואף להתמודד ולהיבחר למשרות רמות-דרג יותר. אך בעת הזו, אין ספק שתפקיד הפצ"ר הוא החשוב מכולם, עבור מדינת ישראל. שר הבטחון ישראל כ"ץ, יישר כח על החלטתך הנכונה, שתיטיב עם צה"ל ועם בטחון המדינה".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 13:07:11+00:00. Title: צפו בתיעוד: תושב רמה"ש ריסס בגז פלפל נהג מונית - וזה ממש לא הכל
Summary: בן 39 הואשם בשורת מקרים של אלימות קיצונית • נטען כי הגיע לבית הוריו ואמר לאביו: "אני אעשה אותך בכיסא גלגלים, אני אשרוף לך את העסק "• כמו כן, הואשם שהפר מעצר בית ותקף את זוגתו
Full text: גל אלימות קיצוני נחשף בכתב אישום חמור שהוגש לבית משפט השלום בתל אביב, נגד תושב רמת השרון (39) המואשם בשורת תקיפות, גניבות ואיומים כלפי נהג מונית, בעלי חנות ירקות, זוגתו לשעבר ואף הוריו.
לפי כתב האישום, האיש, בעל עבר פלילי עשיר, פעל באלימות כמעט יומיומית, ריסס גז פלפל, בעט באבטיחים, שפך מים על בת זוגו, ושוב ושוב הפר צווי הרחקה. על פי האישום הראשון, לפני כשבוע וחצי, נכנס הנאשם למונית, התיישב במושב האחורי ודרש ממנו להסיעו למקום אחר. כשזה סירב, שלף הנאשם תרסיס גז פלפל, ריסס את פניו של הנהג וקילל אותו. לאחר שיצא מהמונית, המשיך הנאשם לרסס גז פלפל לעבר הנהג ואדם נוסף שניסה לסייע, הכה את המתלונן בקרש, וגרם לו לחבלה מדממת בברך.
האישום השני מתאר אירוע אלים נוסף שהתרחש זמן קצר לאחר מכן באותה שכונה, כאשר הנאשם הגיע לחנות ירקות. על פי הנטען, הנאשם איים עליהם באומרו "אני אהרוג אותך, אני אזיין אותך", ונטל מהחנות מזומן בסך 600 שקלים. כשהמתלוננים ניסו למנוע ממנו לעזוב, השליך לעברם סיגריה בוערת ופגע בפניו של אחד מהם. לאחר מכן, לקח סכין לחיתוך אבטיחים, חתך באמצעותה פרי ואיים "אני אשחט אתכם".
האישום השלישי מייחס לנאשם הפרת צו הרחקה שניתן נגדו ע"י בית משפט השלום בתל אביב, אשר אסר עליו ליצור קשר עם זוגתו לשעבר. על אף הצו, הוא הגיע לדירתה ברמת השרון, דרש מבנם לפתוח את הדלת, נכנס לדירה, שפך עליה מים מתוך אקווריום ותקף אותה.
באישומים נוספים נטען כי הנאשם פגע ברכוש, ניסה לגנוב קופת חנות ואופניים, בעט בקופסאות אבטיחים, ואיים על אחד המתלוננים כי "יהרוג אותו". במקרה נוסף, הפר צו בית משפט שאסר עליו לצאת מתחום העיר אילת, הגיע לבית הוריו ברמת השרון, שבר את שער הבית ושולחן האוכל, ואיים על אביו: "אני אעשה אותך בכיסא גלגלים, אני אשרוף לך את העסק".
האישום האחרון מייחס לנאשם הפרת תנאי מעצר בית, כאשר עזב את מקום מעצרו בבית בת זוגו בפתח תקווה בניגוד להחלטת בית המשפט.
לנאשם עבר פלילי עשיר הכולל חמש הרשעות קודמות בעבירות תקיפה, איומים, גניבה והפרת הוראה חוקית. נציג המשטרה ציין בבקשת המעצר כי "הנאשם מפגין דפוס התנהגות אלים ושיטתי, תוקף אנשים ללא סיבה, מפר הוראות חוקיות פעם אחר פעם, ומסוכן לציבור ברמה גבוהה מאוד". המשטרה מבקשת את הארכת מעצרו עד תום ההליכים, וציינה כי "מסוכנותו של המשיב נלמדת מהתנהלותו הוא אלים, משתמש בסמים, ומאיים שוב ושוב על סביבתו". בית המשפט נעתר לבקשת המדינה והורה על מעצרו של שמואל עד תום ההליכים נגדו.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 13:06:47+00:00. Title: "ברור שזה ריגול": התקריות הביטחוניות מעל בסיס הנשק הגרעיני של צבא ארצות הברית
Summary: שר ההגנה הבלגי, תיאו פרנקן, חשף כי רחפנים בלתי מזוהים טסו מעל בסיס חיל האוויר, שבו מאוחסנות פצצות ה־B61 האמריקניות: "הם לא טעו בדרך, זו פעולה מתוכננת" • במהלך השנה האחרונה נרשמה עלייה חדה בפעולות ריגול באמצעות רחפנים במדינות נאט"ו
Full text: בסיס חיל האוויר הבלגי קליין-ברוגל, שבו מאוחסנות פצצות גרעיניות טקטיות מסוג B61 של צבא ארצות הברית, חווה במהלך סוף השבוע תקריות ביטחוניות, במהלכן נצפו רחפנים מעל הבסיס. הגורם שאחראי להפעלת הרחפנים אינו ידוע בשלב זה, אך לפי הדיווחים, הם טסו מעל חלקים רגישים במיוחד בבסיס, תוך התמקדות באזורים סודיים ובמחסני הנשק.
מי שחשף את המידע הוא שר ההגנה הבלגי, תיאו פרנקן, שאישר כי מעל המרחב האווירי של קליין-ברוגל נצפו שני גלים של רחפנים משני סוגים שונים. לדבריו, הגל הראשון, שטס מעל הבסיס בשבת, כלל רחפנים קטנים יחסית שעסקו בעיקר באיסוף תדרי רדיו. לעומתו, הגל השני, שהתרחש יום לאחר מכן, כלל כלי טיס אוטונומיים גדולים יותר, שביצעו ניסיונות לשבש את מערכות התקשורת של הבסיס ואף את תדרי הסלולר באזור.
"הפעילות החשודה הזו נראית כמו מבצע ריגול של ממש, אך איני יכול להצביע על זהות הגורם שעמד מאחוריה", אמר השר, "נראה כי מדובר בפעילות שמטרתה לערער את תחושת הביטחון והיציבות באזור".
פרנקן הוסיף כי הרחפנים "ידעו בדיוק לאן להגיע" וריחפו מעל מחסני התחמושת ומטוסי הקרב האמריקניים F-16, המשמשים כנשאי הפצצות הגרעיניות. לדבריו, "לא היה מדובר ברחפנים אזרחיים שטעו בדרך - הם שהו מעל הבסיס במשך זמן ממושך, ולכן ברור שמדובר בפעולת ריגול מתוכננת".
בסיס קליין-ברוגל הוא אחד ממספר בסיסי נאט"ו באירופה, בעלי תפקיד מרכזי באסטרטגיית ההרתעה הגרעינית של הברית. בבסיס מאוחסנות פצצות גרעיניות טקטיות מדגם B61, המיועדות לשימוש בלחימה מוגבלת ומדויקת יחסית, בשונה מפצצות גרעיניות אסטרטגיות הגורמות לנזק רחב-היקף.
לארצות הברית יש כיום כ-200 כלי נשק גרעיניים טקטיים, כ-100 מהם מאוחסנים בתחומה, ואילו השאר פרוסים בחמש מדינות באירופה - בהן גרמניה, טורקיה ובלגיה. העניין המיוחד בבסיס הבלגי נובע ככל הנראה מהשתתפותו בתרגיל גרעיני רחב היקף של נאט"ו שנערך בחודש שעבר.
Counterdroneplan uitgewerkt. Nu goedkeuren en uitvoeren. @VTMNIEUWS pic.twitter.com/8gEXh6h3D4
— Theo Francken (@FranckenTheo) November 2, 2025
במהלך השנה האחרונה נרשמה עלייה חדה בפעולות ריגול באמצעות רחפנים במדינות נאט"ו, שהגבירה את החשש מפני פגיעות במרחב האווירי האירופי. כך, בחודש ספטמבר דווח על טיסות רחפנים מעל מתקנים צבאיים בדנמרק ובספרד, ואילו בגרמניה זוהו רחפנים מעל שדה התעופה של מינכן.
קנצלר גרמניה, פרידריך מרץ, האשים את נשיא רוסיה ולדימיר פוטין ב"הובלת מלחמה היברידית באירופה", ואמר כי "פוטין מנהל נגדנו מלחמת מידע - לא רק נגד אוקראינה, אלא נגד כולנו".
במקביל, כוחות נאט"ו הפילו רחפן מסתורי ליד בסיס אמריקני באסטוניה הסמוך לגבול רוסיה. האירוע התרחש ב-17 באוקטובר 2025, כאשר שני רחפנים חדרו לשטח הבסיס - אחד מהם הופל והשני נמלט. העניין הרוסי באסטוניה, אחת החברות הפגיעות ביותר בברית נאט"ו, מוסבר בכך שבשטחה מוצבים כוחות אמריקניים ובריטיים קבועים המיועדים לסייע במקרה של פלישה רוסית.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 13:12:39+00:00. Title: הפרקליט הצבאי הראשי החדש: עו"ד איתי אופיר
Summary: עו"ד אופיר, שזכה להמלצת הרמטכ"ל למינוי לתפקיד, היה היועץ המשפטי למערכת הביטחון • הרמטכ"ל היה זה שהמליץ על מינויו של איתי אופיר לפצ"ר • סמוטריץ': משוכנע שמינויו יוביל את התיקון למערכת
Full text: שר הביטחון ישראל כ"ץ הודיע בצהריים (שלישי) כי עו"ד איתי אופיר יהיה הפרקליט הצבאי הראשי, ויחליף את יפעת תומר-ירושלמי. אופיר היה היועץ המשפטי למערכת הביטחון בין 2017 ל-2024, וגם היה אחד המועמדים לתפקיד היועץ המשפטי לממשלה בשנת 2022, אז נבחרה לבסוף גלי בהרב-מיארה. רמטכ"ל, רב-אלוף אייל זמיר, היה זה שהמליץ על עו"ד אופיר.
בהמשך התברר כי הודעתו של כ"ץ על מינוי הפצ"ר החדש יצאה ללא תיאום עם זמיר.
אופיר הוא בעל תואר ראשון במשפטים ותואר שני במנהל עסקים מאוניברסיטת בר-אילן ותואר שני במשפטים מאוניברסיטת הרווארד בארה"ב. עם כניסתו לתפקיד, הפצ"ר החדש יקפוץ 5 דרגות ויקבל דרגות אלוף. עד עכשיו שירת כקצין בדרגת סרן בחטיבת המילואים "הנגב" (12).
שר האוצר וחבר הקבינט המדיני ביטחוני בצלאל סמוטריץ׳ הגיב על הפצ"ר החדש: "אין ראוי ומתאים להבריא את מערכת הפרקליטות הצבאית מאשר עו"ד איתי אופיר. לוחם וקצין במילואים ובעל עמוד שדרה ערכי ציוני ומקצוען מן השורה הראשונה. אני משוכנע שהמינוי המצוין הזה של שר הביטחון יוביל את התיקון הדרוש למערכת. בהצלחה איתי!"
שר הביטחון מסר: "יש חשיבות רבה בעת הזאת, נוכח העובדות החמורות שהולכות ונחשפות, למנות באופן מיידי פרקליט צבאי ראשי מחוץ למערכת הפרקליטות, שאינו נגוע בחשד כלשהו ובעל כישורים ראויים, שיוכל לפעול לניקוי, שיקום וארגון מערכת הפרקליטות הצבאית על בסיס עקרונות שבראשם ההגנה על חיילי צה"ל הנלחמים בגבורה בתנאים קשים ומורכבים למען ביטחון מדינת ישראל - ובוודאי שלא ליזום וליטול חלק בעלילות דם שיכפישו את חיילי צה"ל ויפגעו בכבודם ויחשפו אותם לרדיפה בכל העולם".
כ"ץ הוסיף כי "עו"ד איתי אופיר הוא בעל כישורים ראויים למלא את התפקיד המורכב והמאתגר הזה, שחשיבותו מתעצמת בעת הזאת בזכות ראייתו, ניסיונו ויכולותיו והתפקידים שמילא בעבר".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 13:13:02+00:00. Title: דומה לאבא? הבן של אליקו נחשף
Summary: לירז ארז מפרסמת לראשונה את בנה בן השנה ו-8 החודשים • כזכור, לירז ואליקו ניהלו זוגיות שידעה עליות וירידות והביאו בן משותף, שכעת נחשף לראשונה
Full text: אחרי כשנה של שתיקה תקשורתית, לירז ארז פרסמה לראשונה תיעוד של בנה ג'ון, בן שנה ושמונה חודשים - פרי הזוגיות הסוערת שלה עם השדרן אליקו.
בסרטון שפורסם בטיקטוק, נראית ארז מחזיקה את בנה מול המראה בחדר האמבטיה, כשהיא לוחשת לו "איי לאב יו, אני יודעת שאתה עייף". לצד הסרטון כתבה: "התינוק שלי כמעט בגודל שלי".
החשיפה המפתיעה מגיעה אחרי תקופה ארוכה שבה שמרה ארז על פרטיות מוחלטת בכל הנוגע לבנה. הזוגיות בינה לבין אליקו, שהתחילה כשהייתה בת 18 והוא בן 48, עוררה סערה ציבורית בשל פער הגילים של 27 שנים. הלידה, ששודרה בשידור חי ברשתות החברתיות, חילקה את הציבור ויצרה גל תגובות סוער.
@liraz_erez🐻
♬ original sound - liraz
זמן קצר לאחר הלידה נפרדו השניים, ומאז עברה ארז שינוי תדמיתי ניכר והקפידה לא לחשוף את בנה ברשתות. כעת, בחשיפה הראשונה שלו לציבור, רבים תוהים - למי דומה יותר הקטן, לאמא או לאבא?
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 13:27:57+00:00. Title: "קרוב לבית ובזמינות גבוהה": לראשונה - השתלת מכשיר ניטור לב בוצעה מחוץ לבית חולים
Summary: לראשונה בישראל - בוצעה השתלת מכשיר ניטור לב תת-עורי זעיר שלא במסגרת בית חולים • גודלו של המכשיר כגודל שני גפרורים בלבד, והוא מושתל מתחת לעור בחתך זעיר • פעולה זו מאפשרת את הביצוע במרכזים מקומיים וללא צורך באשפוז
Full text: לראשונה בישראל - לפני כשבוע בוצעה השתלת מכשיר ניטור לב תת-עורי זעיר, מהסוג שהושתל בעבר לראש הממשלה בנימין נתניהו (טרם השתלת הקוצב בלבו), שלא במסגרת בית חולים, אלא במרכז רפואי של כללית בבית שמש.
ההליך בוצע בשני מטופלים של כללית מחוז ירושלים, במרכז הרפואי שבמרכז המסחרי ביג בבית שמש, על ידי מומחי יחידת האלקטרופיזיולוגיה של המרכז הרפואי קפלן, כחלק ממהלך נרחב לחיזוק רפואת המומחים בקהילה והנגשת שירותים מתקדמים.
המכשיר שהושתל הוא מסוג ILR (Implantable Loop Recorder) - מקליט פעילות לב המאפשר ניטור רציף וארוך טווח של קצב הלב, לאבחון הפרעות קצב שלא אותרו בבדיקות סטנדרטיות כמו אק"ג או הולטר אק"ג. הוא מסייע באבחון מצבים של התעלפויות חוזרות, סחרחורות ותסמינים נוספים, ואף יכול להצביע על צורך בהשתלת קוצב, כפי שהיה במקרה של נתניהו.
גודלו של המכשיר כגודל שני גפרורים בלבד, והוא מושתל מתחת לעור בחתך זעיר ובהרדמה מקומית קלה, מה שמאפשר ביצוע הפעולה מחוץ לבית חולים, בזמינות גבוהה יותר וללא צורך באשפוז.
ד"ר לורין שוורץ, מנהל יחידת האלקטרופיזיולוגיה במרכז הרפואי קפלן, שהוביל את ההליך, אמר: "היכולת לבצע הליך מתקדם כמו ILR מחוץ לבית חולים ובמסגרת הקהילה, תוך שמירה על בטיחות מרבית ואיכות טיפול, היא בשורה של ממש למטופלים. היא מונעת את הצורך באשפוז, מקצרת זמני המתנה ומאפשרת אבחון וטיפול מהירים יותר".
ד"ר דניאל קוקוי, מנהל מערך הקרדיולוגיה בכללית מחוז ירושלים, הוסיף: "מדובר בחדשנות רפואית בשירות הציבור. אנחנו ממשיכים להרחיב את יכולות רפואת המומחים בקהילה ומציעים הליכים שבעבר בוצעו רק בבתי חולים - קרוב לבית, בזמינות גבוהה ובסטנדרטים הגבוהים ביותר".
ארז לוי, מנהל מחוז ירושלים בכללית, סיכם: "המהלך הזה הוא חלק מתפיסת העולם שלנו - לשים את המטופל במרכז. כללית מובילה מהפכה שקטה אך משמעותית בהנגשת שירותי רפואה מתקדמים בקהילה, מבלי לוותר על איכות, מקצועיות ובטיחות".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 12:46:27+00:00. Title: אחרי שנתיים: הקו הישיר ליעד במזרח חוזר - זה מחיר הכרטיס
Summary: אייר אינדיה תשוב להפעיל טיסות ישירות בקו דלהי-תל אביב החל מ-1 בינואר 2026 • מצאנו כרטיס ב-435 דולר לכיוון
Full text: אחרי שהפסיקה את הטיסות בתחית המלחמה, חברת התעופה ההודית, אייר אינדיה הודיעה היום (שלישי) כי תשוב להפעיל טיסות ישירות בקו דלהי-תל אביב החל מ-1 בינואר 2026. בחודש ינואר מצאנו כרטיס ב-435 דולר לכיוון, כלומר כ-1,300 שקלים.
החברה צפויה להפעיל חמש טיסות ישירות בשבוע, במסלול הקצר שיעבור מעל סעודיה, מה שיפחית את משך הטיסה. החברה, שכאמור הפסיקה לטוס לישראל מאז 7 באוקטובר, דחתה את חזרתה לארץ מספר פעמים, כאשר הדחייה האחרונה הייתה בחודש ספטמבר.
אל על לא טסה, ארקיע בוחנת חזרה
כזכור, אל על, נזכיר לא טסה להודו מאז 2020, וארקיע עדכנה השבוע כי היא במגעים לשוב ולהפעיל את הקו הישיר להודו. מנכ"ל ארקיע, עוז ברלוביץ, נפגש עם שגריר הודו בישראל ודן עימו בנושא. בארקיע הדגישו כי חידוש הקו תלוי, בין היתר, בפתיחת המעבר האווירי מעל עומאן, צעד שיאפשר טיסה ישירה קצרה ויעילה יותר בין המדינות".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 13:04:05+00:00. Title: מזמרת לסוכנת: אגם בוחבוט כמו שמעולם לא ראיתם אותה
Summary: הזמרת מגלמת את נעמה, אשת שב"כ, בסדרה החדשה של קשת 12 "נוטוק" • התפקיד ייחשף הערב בפרק שישודר בסדרה שעוסקת בגלגול נשמות במגזר הדרוזי • צפו בהצצה
Full text: בפרק בסדרה "נוטוק" של קשת 12 שישודר הערב (שלישי) ייחשף תפקידה של אגם בוחבוט.
הזמרת (ולפרקים גם שחקנית) מגלמת את אשת השב"כ נעמה - ולפניכם הצצה לסצנה בכיכובה.
הסדרה, שעלתה ב-27 באוקטובר, עוסקת לראשונה באמונה בגלגול נשמות הרווחת במגזר הדרוזי, ומגוללת את סיפורם של מיה ורמי (לוסי איוב ואמג'ד בדר), זוג דרוזי צעיר שבנם בן ה־7 דניאל (ג'וד חטיב) מתחיל לספר פרטים על גלגולו הקודם, דבר שפותח תיבות פנדורה בחיי משפחתו ובחיי המשפחה שבה לדבריו הוא חי את חייו הקודמים.
לצידה של איוב ובוחבוט משחקים נורמן עיסא, אוראל צברי, אימרי ביטון, נהד בשיר, רועי עידן, ג'וני ערביד, אמיר חטיב עוז זהבי, גאיידה אבו עוואד, תמיר מולא, לואי נופי ועוד. את הסדרה, שנכתבה בהשראת סיפורים אמיתיים על ידי רועי עידן ונהד בשיר, שכאמור גם משחקים בה, ושצולמה בדלית אל־כרמל ובמג'דל שמס, ביים אדם סנדרסון.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 13:06:45+00:00. Title: בכיר לשעבר במל"ל ליועמ"שית: להחיל את חוק עונש מוות למחבלים גם על יהודים
Summary: ערן עציון, שכיהן בעבר כסגן ראש המועצה לביטחון לאומי, מתריע מפני הסכנות הטמונות בקביעת עונש מוות למחבלים ערבים בלבד • "שימוש סלקטיבי בחוק יסבך את ישראל ברמה הבינלאומית"
Full text: סגן ראש המועצה לביטחון לאומי לשעבר, ערן עציון, קורא ליועצת המשפטית לממשלה, גלי בהרב-מיארה, לפרסם הבהרה משפטית חד־משמעית בנוגע להצעת החוק שמקדמת הממשלה להחלת עונש מוות למחבלים.
לדבריו, החלת החוק רק על מחבלים פלשתינים תהווה פגיעה אנושה בשלטון החוק, בעיקרון השוויון ובמעמדה הבינלאומי של ישראל.
עציון, ששירת שנים רבות במערכת הביטחון, מזהיר כי שימוש סלקטיבי או מגמתי בחוק זה באופן שיחול רק על מחבלים שאינם יהודים - יפר את המחויבויות המשפטיות של ישראל באמנות בינלאומיות ואת עקרונות היסוד של הדמוקרטיה הישראלית.
לדבריו, “אם מדובר בחוק שמטרתו להרתיע ולהעניש מחבלים באשר הם, אין כל בסיס משפטי, מוסרי או ערכי להחריג ממנו מחבלים יהודים שביצעו מעשי טרור על רקע לאומני. כל הבחנה על בסיס לאום או דת היא פסולה מיסודה”.
בהתייחס להיבט המשפטי הבינלאומי, הזכיר עציון כי ישראל חתומה על האמנה הבינלאומית לזכויות אזרחיות ופוליטיות (ICCPR) משנת 1966, שאושרה על־ידי הכנסת ב־1991 ומהווה חלק בלתי נפרד מהמשפט הישראלי.
סעיף 6(2) לאמנה מתיר עונש מוות רק במקרים חריגים ובתום הליך משפטי הוגן, ואילו פרשנות רשמית של ועדת זכויות האדם של האו״ם (General Comment No. 36, 2018) קובעת כי עונש מוות חובה, שאינו מותיר לבית המשפט שיקול דעת לבחון נסיבות מקלות, מהווה הפרה של סעיף 6 ושל הזכות למשפט הוגן.
עוד מדגיש עציון כי הפליה בהחלת עונש מוות לפי לאום או דת היא הפרה בוטה של סעיף 6 ושל עקרון אי־האפליה המעוגן באמנה, דבר שעלול לחשוף את ישראל לביקורת חריפה בקהילה הבינלאומית ולפגוע בלגיטימיות שלה בעולם.
עציון אף קרא ליועצת המשפטית לממשלה ולגורמי המקצוע במשרד המשפטים להבהיר כי כל חקיקה עתידית בנושא תחול על כל מבצעי מעשי הטרור - יהודים וערבים כאחד בהתאם לחוקי היסוד ולעקרונות המשפט הבינלאומי.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 12:56:09+00:00. Title: קייט מידלטון בחשה בקלחת: כך נראתה ההחלטה שנולדה מאחורי הקלעים
Summary: בעוד המלך נאלץ להתמודד עם אחיו הסורר, מקור בבית המלוכה מגלה כי שתי הדמויות הנשיות הבכירות היו גורם משמעותי בהחלטתו • "זה היה מהלך משפחתי מובהק"
Full text: הארמון הבריטי סער שוב בסוף אוקטובר, כשהודעת בית המלוכה בישרה כי הנסיך אנדרו יידרש לוותר על תאריו הרשמיים ויעזוב את מגוריו בלודג' המלכותי שבווינדזור. מעתה, נכתב בהודעה, הוא ייקרא אנדרו מאונטבטן-וינדזור - ללא תואר "הוד מלכותו". ההחלטה החריגה, כך לפי מקורב לבית המלוכה, לא התקבלה בקלות.
לדברי אותו מקור ששוחח עם מגזין פיפל, צליל ההודעה הרשמית היה "בעל ניחוח נשי מובהק". הוא הוסיף כי "הייתי אומר שלמלכה היה בזה חלק... הייתה כאן דחיפה מהמלכה קמילה והנסיכה קייט מידלטון".
דחפה למהלך. מידלטון / צילום: AFP
לדבריו, גם הנסיך וויליאם היה מעורב בתהליך, בעיקר בשל הדאגה לעתיד הממלכה. "היה לחץ מצד ויליאם, שלא ירצה לרשת את כאב הראש הזה", אמר המקור. "זו הייתה החלטה משפחתית".
מאחורי הקלעים של הודעה חריגה
הודעת הארמון, שהתפרסמה ב-30 באוקטובר 2025, נחשבת לאחת החמורות שפורסמו אי פעם כלפי בן משפחת מלוכה מכהן. "הוד מלכותו החל היום בהליך רשמי להסרת התארים, הסגנון והכיבודים של הנסיך אנדרו", נכתב בהודעה, שנוסחה בשפה ישירה ובלתי מתנצלת.
בהמשך הובהר כי אנדרו יאבד גם את זכות המגורים ברויאל לודג', לאחר שצו משפטי הורה לו לוותר על החוזה המגן עליו. "נמסרה הודעה רשמית לסיום החוזה, והוא יעבור למקום מגורים פרטי אחר", נכתב. עוד הדגישו כי "הצעדים הללו נדרשו, על אף שהוא ממשיך להכחיש את ההאשמות נגדו".
האיזון העדין בין משפחה למונרכיה
מעבר לצד המשפטי והטקסי, נראה כי ההחלטה נבעה גם מהרצון של המלך צ׳ארלס "לנקות את השולחן" לפני שהממלכה תעבור לידיו של בנו. המלכה קמילה והנסיכה קייט, שתיהן נחשבות לדמויות מייצבות בתוך המשפחה, לפי המקור, היוו גורם ממתן אך גם דוחף.
החלטה משפחתית / צילום: AFP
"ההודעה הייתה די נוקשה", אמר אותו מקור, "אבל הם היו גאים כששמעו אותה." לדבריו, השילוב בין שיקול דעת נשי למודעות ציבורית עיצב את נוסח ההודעה, ששידרה גם אמפתיה כלפי הקורבנות.
הודעת הסיום של בית המלוכה חיזקה את הרושם הזה: "מחשבותיהם והבעת השתתפותם העמוקה של הוד מלכותם נתונות לקורבנות ולניצולים של כל צורות הפגיעה." משפט אחד - שמציב גבול ברור בין המוסד המלכותי לבין עברו הסוער של אחד מבניו.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 12:55:54+00:00. Title: עד המדינה לשעבר שלמה פילבר: "נעצרתי וסוהר ביצע בי מעשה סדום" | צפו
Summary: פאנל סוער בכנס אילת לעיתונות: עד המדינה חשף פרטים קשים ממעצרו ותקף את חוקרי המשטרה • פילבר הדגיש שהוא תומך בהמשך משפט נתניהו עד לסיומו • עו"ד בומבך טען כי החוקרים לא עשו את עבודתם המינימלית במציאת ראיות
Full text: סערה בפאנל על משפט נתניהו: עד המדינה לשעבר, שלמה פילבר, דיבר היום (שלישי) בפאנל בכנס אילת לעיתונות, לצד עורך הדין אילן בומבך. הוא סיפר שביצעו בו מעשה סדום במעצר.
פילבר שיתף בפרטים קשים ממעצרו: "פרצו למכשיר הסלולרי שלי וזו עבירה פלילית בפני עצמה. אחר כך חקרו אותי 60 שעות. הייתי ער, מאויים ומטורטר בין בתי מעצר. שלחו אותי לכלא הדרים ועברתי מעשה סדום כתרגיל חקירה. סוהר אומר לי תתפשט, ביצע בי מעשה סדום ואז אמר לי להתלבש".
כשנשאל על חזרתו מעדותו, השיב: "לא התהפכתי, לא חזרתי בי. חוקרי משטרת ישראל עשו עבירות כשניסו להטות אותי מעדות. אני מעולם לא אמרתי שאני יודע מתי היתה פגישת ההנחיה, החוקרים עבדו ארבעה ימים כדי לכוון אותי לתאריך מסוים. זו הדחה לעדות שקר ואסור היה לי אפילו לדבר על כך כנחקר".
פילבר הדגיש כי הוא תומך בהמשך משפט נתניהו עד לסיומו, כחלק מתהליך ניקוי אורוות של מערכת החוק בישראל לדבריו.
עו"ד אילן בומבך טען בדיון כי החוקרים לא עשו את עבודתם המינימלית במציאת ראיות תומכות לעדויות שהוזכרו: "זו לא התרשלות, זה היה מכוון. ידעו שהראיות לא נכונות ובכל זאת השתיתו על העדות את תיק 4000", אמר.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 12:50:45+00:00. Title: "הפועל חולון זה הקהל הכי טוב ששיחקתי עבורו, רוצה לפרוש בישראל"
Summary: אייזיאה מילס מתגעגע לקהל בארץ ("אם המשחקים ישובו, חולון תוכל להגיע רחוק ב-BCL"), לא שולל קאמבק ("הסיפור שלי עם ישראל עדיין לא הסתיים") ולא שוכח את סטפנוס דדאס: "הביא לי חיבוק ונשיקה"
Full text: הפועל חולון תשוב הערב (שלישי) לזירה האירופית במומנטום חיובי, בידיעה כי ניצחון ביתי מול שולה הצרפתית במסגרת המחזור הרביעי בשלב הבתים בליגת האלופות של פיב"א יקרב אותה משמעותית להבטחת המקום בשלב הבא.
על הפרקט בהונגריה יפגשו הסגולים יריבה מוכרת, מולה שיחקו רק לפני שבועיים, משחק שהסתיים בניצחון לטובת החבורה של דני פרנקו. מי שבלט במשחק הקודם עבור הצרפתים ומוכר היטב לחולוניה ולאוהדי הכדורסל בישראל הוא אקס הקבוצה אייזיאה מיילס.
הפורוורד האמריקני, שלבש את המדים הסגולים בעונת 2020-21 והפך בשנים האחרונות לאחד הזרים המזוהים ואהובים בישראל לאחר שלבש גם את מדי הפועל תל אביב ומכבי עירוני רמת גן, עזב הקיץ את הארץ לאחר שלוש עונות וכעת יחכה לקבוצתו לשעבר מן העבר השני כיריב במשחק קריטי לשתי הקבוצות.
רגע לפני ההתמודדות התפנה מיילס להעניק ראיון מיוחד ל"ישראל היום", במהלכו שב אחורה בזמן לתקופתו בהפועל חולון ונפרד מישראל לראשונה מאז עזב הקיץ. "שמחתי מאוד לפגוש את הפועל חולון במשחק הראשון ואני מתרגש ומחכה מאוד למשחק הערב. זה תמיד מיוחד עבורי לפגוש קבוצה ששיחקתי עבורה.
"אני בקשר טוב עם הרבה מאנשי חולון ומכיר חלק גדול מהשחקנים. המשחק הראשון היה לא פשוט עבורנו, הרגשנו שהייתה לנו האפשרות לנצח את המשחק אבל לא הצלחנו לעשות את זה. אני מצפה למשחק טוב מאוד, חולון קבוצה נהדרת".
מה דעתך על הסגל שהפועל חולון בנתה הקיץ?
"להפועל חולון יש סגל טוב מאוד ומאמן מצוין. הם בנו קבוצה עם הרבה שחקנים מנוסים ששיחקו בעבר ברמות הגבוהות של אירופה. יש להם קבוצה שיכולה להגיע רחוק במפעל הזה, אם הדברים יתחברו להם הם יכולים לכוון לפיינל פור ואם המשחקים ישובו לישראל, לקבוצות יהיה מאוד קשה לנצח בחולון, זה לא כמו לפגוש אותם בהונגריה".
"הקהל הכי טוב ששיחקתי בשבילו"
הקשר של מיילס עם ישראל החל לפני חמש שנים, אז חתם בשורות הפועל חולון של סטפנוס דדאס ורשם עונה נהדרת, במהלכה רשם ממוצעים של 12.1 נקודות ו-4 ריבאונדים למשחק, אך עזב בסיום העונה בשל מבצע שומר החומות. על אף הזמן שחלף מאז, הזיכרונות החיוביים מהתקופה בחולון ממשיכים ללוות את מיילס עד היום.
"החוויה שלי מחולון נהדרת והאוהדים שם יוצאי דופן. אני חושב שאוהדי הפועל חולון הם הקהל הטוב ביותר ששיחקתי עבורו במהלך הקריירה שלי. עשינו עונה מיוחדת והשגנו ניצחונות גדולים, זו הייתה שנה מיוחדת. עד היום אוהדי חולון כותבים לי ברשתות החברתיות".
שיחקת שלוש שנים בישראל בשתי קדנציות שונות עבור שלוש קבוצות. איך אתה מסכם?
"למרות המצב הביטחוני והמלחמה אהבתי מאוד את ישראל. הרגשתי טוב מאוד בישראל ואני מקווה שיום אחד בעתיד, כשהמצב יירגע, אוכל לחזור ולשחק כדורסל בישראל. מבחינתי הסיפור שלי עם ישראל עדיין לא הסתיים, ארצה לחזור לשם בעתיד ולשחק שוב באחת הקבוצות הגדולות. אני רוצה מאוד לחזור לישראל ולפרוש בישראל, לסיים שם את הקריירה שלי".
מאז שעזבת את חולון היו לך הצעות לחזור?
"לא, לא שאני שמעתי".
שיחקת בישראל גם תקופה קצרה בהפועל תל אביב. מה דעתך על ההתקדמות של המועדון?
"הזינוק של הפועל תל אביב מרשים מאוד. יש להם מאמן מהטופ האירופי לצד צוות מאמנים וסגל בכיר מאוד. הם השקיעו סכומי כסף נכבדים וצירפו שחקנים נהדרים עם ניסיון בכל הרמות של הכדורסל. כשאני שיחקתי שם הם היו מאוד מקצוענים, זה הרגיש כמו ארגון שטוב להיות חלק ממנו. כבר כשהייתי שם ידעתי שהם מסוגלים להגיע ליורוליג".
הקשר עם סטפנוס דדאס
הגורם המרכזי מאחורי הגעתו של מיילס לישראל בפעם הראשונה, כמו גם למעברו המפתיע באמצע העונה ממכבי רמת גן להפועל תל אביב, היה מאמן הקבוצה דאז סטפנוס דדאס. המאמן היווני היה לדמות משמעותית, אך מיילס והשניים נותרו קרובים עד היום.
"הזיכרון הכי משמעותי שלי מהעבודה עם דדאס הוא דווקא מאירוע שולי שקרה אחרי משחק. במהלך המשחק היה לנו ויכוח והתעצבנתי, סטפנוס דדאס זיהה את הסיטואציה, בא אליי והביא לי חיבוק ונשיקה. זה היה הפעם הראשונה בקריירה שלי שצעקתי על מאמן והוא צעק עליי בחזרה, תוך כדי שאנחנו צועקים אחד על השני הוא הביא לי נשיקה על הראש ואמר לי שהוא אוהב אותי.
"באותה נקודה הבנתי כמה הוא סומך עליי וכמה הוא מחויב למשחק ורוצה לנצח. יש לו אחד ממוחות הכדורסל המבריקים שפגשתי והוא אדם מיוחד".
הכתבות ועידכוני הספורט החמים אצלך בטלגרם
להצטרפותטעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 12:39:20+00:00. Title: באוצר תוקפים את התנהלות הצבא במלחמה: "בזבוזים גדולים שגובלים בפלילים"
Summary: עימות חריף בין האוצר למשרד הביטחון: מנכ"ל האוצר האשים את מערכת הביטחון בכשלים חמורים • מנכ"ל משרד הביטחון: “אילן רום מנצל באופן ציני את מערך המילואים" • ברעם קרא להשקיע בהחזרת הצבא לכשירות ולהאיץ את בניין הכוח • סמוטריץ’' הציג את תקציב 2026 והזהיר ממסע הפחדות מצד מערכת הביטחון
Full text: מנכ״ל משרד הביטחון אמר בתגובה למסיבת העיתונאים של שר האוצר בצלאל סמוטריץ' ובכירי המשרד, שהתקיימה היום (שלישי), כי יש להאיץ את בניין הכוח של הצבא אחרי המלחמה ולהאיץ את החזרה לכשירות.
מנכ״ל משרד הביטחון, האלוף אמיר ברעם, אמר את הדברים בתגובה למנכ״ל האוצר, אילן רום, שאמר כי הצבא ומשרד הביטחון מתנהלים בבזבזנות הן ברכש והן בשימוש בימי המילואים. מנכ״ל האוצר אף אמר שהתגלו דברים שגובלים בפלילים בכל הנוגע לרכש ושימוש בימי מילואים ורשות המסים החלה בחקירה (פלילית) בעקבות הדברים שהתגלו.
רום הבהיר כי השינוי המבני הגדול ביותר שנדרש בתקציב הבא הוא תקציב הביטחון - ותקף את ההתנהלות התקציבית של צה"ל. "יש בזבוזים גדולים", האשים. "כולל דברים שגובלים בפלילים".
ברעם הגיב: "צר לנו שמנכ"ל האוצר מנצל באופן ציני את מערך המילואים רק כדי לייצר מסך עשן ולהסיט את הדיון מסוגיות הליבה, שהם צורך ביטחוני דחוף להשקיע בחזרה לכשירות ולהאיץ את בניין הכוח של צה"ל".
סמוטריץ׳ אמר כי בעקבות הדרישה של האוצר שתקציב הביטחון יעמוד על 90 מיליארד שקל בלבד, יבואו פרסומים שליליים. סמוטריץ׳ פנה לעיתונאים שנכחו במסיבת העיתונאים וביקש שלא לשתף פעולה על מסע ההפחדות שייפתח לאחר מסיבת העיתונאים.
"בשבועות הקרובים דובר צה"ל ינסה לתדרך שצריך עוד כסף", אמר. "אני מבקש את עזרתכם, הכתבים הכלכליים, תהיו ביקורתיים כלפי האיומים של מערכת הביטחון. 7 באוקטובר לא קרה בגלל מחסור תקציבי. אם המערכת תובעת עוד כסף, שתתייעל אצלה".
שר האוצר הציג את עקרונות תקציב 2026 והצהיר כי בכוונתו להפחית מיסים בהיקף רחב, לצד הטלת מס קבוע על הבנקים שייקבע לפי גובה הריבית - מהלך שגרר ירידות חדות במדד הבנקים בבורסה. סמוטריץ’ תקף את הבנקים על רווחיהם הגבוהים, הבטיח לקדם תחרות במערכת הפיננסית, והבהיר כי התקציב יאושר בממשלה בתחילת דצמבר ובכנסת עד סוף מרץ, אף באיחור של כחודשיים מהמועד הקבוע בחוק.
עוד הציג שר האוצר רפורמות נוספות – בהן ביטול הפטור ממע"מ לתיירים, רפורמה במשק החלב ותמיכה במסקנות ועדת האריביטראז'. סמוטריץ’ הביע ביטחון ביכולתו להעביר את התקציב למרות המתח עם המפלגות החרדיות, והבטיח כי היקף הכספים הקואליציוניים לא יגדל לעומת השנה שעברה.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 12:39:21+00:00. Title: ההופעות של אייל גולן יבוטלו? עיריית רמת גן בקרב משפטי נגד עיריית תל אביב
Summary: בעירייה פנו לבית המשפט בשל טענות על רעש קיצוני • "למרות הבטחת בכיר מאוד בעיריית תל אביב, נרשם רעש חריג" • הופעות נוספות של הזמר בפארק הירקון צפויות הערב ובחמישי
Full text: קרב בגוש דן סביב הופעת הזמר: עיריית רמת גן באמצעות משרד ״עורכי הדין קסוטו״ פנתה הבוקר (שלישי) לחברת "גני יהושוע" של עיריית תל אביב בבקשה אחרונה לפני פניה לבית המשפט למיתון מטרד הרעש החריג כתוצאה מהופעותיו של הזמר אייל גולן שהתקיימו בשבוע שעבר וגם בליל אמש. הופעות נוספות צפויות הערב ובחמישי.
על פי עיריית רמת גן, "הפניה בוצעה לאחר שלצערנו הפניות שביצעה העירייה עד כה לא קיבלו בתחילה מענה רלוונטי, ולאחר שלפני ההופעה אמש הובטח על ידי בכיר ביותר בעיריית ת"א שהיא מודעת לחריגה ותטפל בה, אך באופן מפתיע ומצער אמש נרשמה חריגה משמעותית פי כמה ונרשמו מספר הפניות הגבוה ביותר בנושא עד כה, עם עשרות פניות למוקד העירוני ולגורמי העירייה השונים ממגוון רחב של שכונות בעיר, כולל מהשכונות הכי דרומיות בקצה השני של ר״ג כמו קריית קרניצי ורמת אפעל.
"כמו כן, התקבלו תלונות על רעש גם מתושבים מערים סמוכות - גבעת שמואל, תל אביב ופתח תקווה. העירייה ביצעה גם ביום שני בשבוע שעבר, וגם אמש, מדידות אקוסטיות באמצעות מודד מוסמך ומקצועי שלא מותירות ספק בדבר העובדה כי ישנה חריגה משמעותית מהחוק בהופעות.
ראש עיריית רמת גן, כרמל שאמה-הכהן התבטא לא פעם נגד ההופעות של אייל גולן, שבפעם האחרונה בחר במילים שנויות במחלוקות בקבוצת וואטסאפ של תושבי רמת גן. "חושב שמה שהוא הצליח לעשות לטאיסיה, יצליח לעשות גם לי ולרמת גן", כתב כשהוא מתייחס למתלוננת מפרשת המין.
24 נקודות ברחבי העיר: האישור המקומם של עיריית תל אביב לארגון המיסיון
"קטין מיפו תכנן להתנקש בנתניהו": פרטים חדשים על "המרגל המוסלמי מגוש דן"
פרסומת | בדיקת ראייה שחשפה סכנה סמויה לחיים
"מאבק על זכות הציבור לנשימה": הקרב על האתר האייקוני בתל אביב מתחדש
תמורת 11 מיליון שקלים: אייל גולן ניסה לרכוש בית במושב - וסורב ברוב קולות
עוד נמסר מעיריית רמת גן: "יובהר כי קיים מנגנון מוסכם לפתרון בעיות מסוג זה, שהינו חלק מהסכם פשרה ותיק בעיניין הרעש הנגרם מהופעות בגני יהושוע ולצערנו החברה בוחרת להתעלם לחלוטין מהצעדים הקבועים במנגנון ואינה משתפת פעולה בניסיון לפתור את הבעיה ואת המטרד. ככלל ולא תתקבל התייחסות גם לפניה זו, עיריית רמת גן תפנה עוד היום לבית המשפט לקבלת צווים לעשיית סדר בהפקר שנוצר בצד התל אביבי של הירקון".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 12:47:04+00:00. Title: "גם AI כפוף לחוק": פסק דין חשוב בתביעה של סוכנות הצילום נגד חברת הטכנולוגיה
Summary: גטי אימג'ס טענה ש-Stability AI השתמשה בתמונות שלה ללא רשות כדי לאמן את מודל הבינה המלאכותית שלה, אך רוב טענותיה נדחו • מדובר בפסק דין משמעותי בתחום זכויות היוצרים • החברה מתכננת להמשיך בתביעה מקבילה בארה"ב
Full text: חברת התצלומים הבינלאומית גטי אימג'ס הפסידה ביום שלישי את עיקר התביעה המשפטית שלה נגד חברת הבינה המלאכותית Stability AI בבית המשפט בלונדון, במה שנחשב למבחן משפטי משמעותי בעידן הבינה המלאכותית היוצרת.
גטי אימג'ס, המייצרת תוכן עיתונאי ותמונות וסרטוני וידאו סטוק מקצועיים, האשימה את Stability AI בשימוש לא מורשה בתמונות שלה כדי "לאמן" את המערכת שלה - Stable Diffusion - מחולל תמונות המסוגל ליצור תמונות חדשות על בסיס הנחיות טקסט שמזינים לו.
החברה הגישה תביעה בגין הפרת זכויות יוצרים, בטענה ש-Stable Diffusion אומנה תוך שימוש בתמונות שלה, וכי התמונות שהמערכת מייצרת משכפלות תמונות המוגנות בזכויות יוצרים. אולם במהלך המשפט, גטי נאלצה לוותר על חלק זה מהתביעה, בין היתר בגלל עניין טכני: העדר ראיות לגבי המקום שבו אומנה המערכת.
עורכי דין המתמחים בקניין רוחני מעריכים שפרט זה עלול להגביל את המשמעות הרחבה של פסק הדין לחוקי הבינה המלאכותית.
הטענות שנותרו בתביעה היו הפרת סימן מסחרי והפרת זכויות יוצרים משנית, תוך האשמה ש-Stability AI ייבאה לבריטניה מודל בינה מלאכותית שמפר את זכויות היוצרים של גטי.
השופטת ג'ואנה סמית' קבעה בפסק דין בכתב כי גטי הצליחה "בחלקה" להוכיח את טענת הפרת סימן המסחרי שלה. עם זאת, השופטת הדגישה שהטענות הן "מוגבלות ביותר בהיקפן" - ודחתה את הטענה להפרת זכויות יוצרים משנית.
גטי אימג'ס הגיבה בהצהרה כי פסק הדין "מאשר שהכללת סימני המסחר של גטי אימג'ס בתפוקות שנוצרו בבינה מלאכותית של Stable Diffusion הפרה את זכויותיה". החברה הוסיפה כי פסק הדין "יצר תקדים חזק לפיו גם מודלים של בינה מלאכותית, כפופים לתביעות הפרת זכויות יוצרים".
גטי הודיעה כי תשתמש בפסק דין זה בתביעה המקבילה שלה נגד Stability AI בארצות הברית.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 12:30:27+00:00. Title: מסעדת הסושי האהובה חוזרת לת"א - בגרסה קלילה ונגישה יותר
Summary: אחת ממסעדות הסושי הבולטות והמרשימות שפעלו בעיר, נפתחת מחדש - והפעם בגישה שונה • הכירו את DININGS – Japanese Rooftop Bar
Full text: מלון היוקרה The Norman Tel Aviv מחזיר לעיר את DININGS, האחות המקומית של מסעדת היוקרה הלונדונית של השף מסאקי סוגיאקי. לאחר תקופה ארוכה שבה פעילות המסעדה הופסקה בעקבות הקורונה והמלחמה, ורק מסעדת אלנה פעלה בקומת הכניסה למלון, היא חוזרת לפעול תחת השם DININGS – Japanese Rooftop Bar, עם תפריט חדש, עיצוב מחודש ואווירת גג אורבנית תל-אביבית ייחודית.
הפתיחה המחודשת מסמנת פרק חדש במסע של דיינינגס, מקום שהיה מזוהה עם אלגנטיות ואינטימיות, וכעת מציע חוויה נגישה, פתוחה ומשוחררת יותר. הקונספט החדש משלב בין קולינריה יפנית מוקפדת לאווירת בר עכשווית, עם תפריט נגיש ומחירים ידידותיים שמאפשרים ליהנות מארוחת ערב קלילה ולא מחייבת.
החלל המעודכן כולל אזור פנימי עם בר ישיבה ושולחנות, לצד מרפסת רחבה המשקיפה אל הנוף האורבני של העיר.
על המטבח אמונים השפים דניאל צור ועומר שדמי, שמובילים בהצלחה רבה את אלנה כבר מספר שנים, השניים פועלים בשיתוף פעולה הדוק עם השף מסאקי סוגיאקי, יוצר השפה הקולינרית של דיינינגס. השלושה משלבים טכניקות יפניות קלאסיות עם פרשנות מקומית עכשווית, תוך הקפדה על דיוק, אסתטיקה וחיבור לקהל הישראלי. בראש הצוות הקולינרי עומדת סו או (Sue Oo), תלמידתו של סוגיאקי, שמפקחת על בר הסושי ואחראית על הניגירי והרולים המוגשים לאורחים.
שיתוף הפעולה בין סוגיאקי לצור ושדמי נשען על כבוד הדדי ושפה קולינרית משותפת, נאמנות לטכניקות היפניות לצד התאמה לטעם המקומי ולאורח החיים התל אביבי. בהמשך צפוי התפריט לשלב חומרי גלם עונתיים ותוצרת מקומית, כחלק מהרצון לחדש ולהישאר רלוונטיים.
התפריט החדש שואב השראה מסצנת האוכל של אוסקה, וכולל סושי וניגירי, שיפודים מטוגנים, רולים קריספיים, טאפסים יפניים ורטבים עשירים. בין המנות הבולטות: קריספי רייס, טרטר סלמון עם ויניגרט חלפיניו, סלט עוף ומלפפונים עם רוטב גומאדרה, קריספי ילוטייל רול, ניגירי סושי רולז ועוד.
לדברי ירון ליברמן, מנכ"ל המלון: "דיינינגס החדשה מאפשרת לנו לחלוק את חוויית הנורמן גם עם הקהל המקומי - חוויה שמשלבת קולינריה מוקפדת, עיצוב מרהיב ואווירה פתוחה ונגישה. לצד מסעדת Alena, שמבטאת את הצד האלגנטי והמעודן של חוויית האירוח שלנו, דיינינגס מוסיפה רובד עכשווי - יפני ותל־אביבי- תוך שמירה על הסטנדרט והדיוק שמאפיינים את הנורמן".
דיינינגס | Dinings
מלון נורמן
נחמני 25, תל אביב
המסעדה פתוחה לקהל הרחב בימים רביעי–שבת, בין השעות 18:00–23:30.

--------------------------------------------------

Date: 2025-11-04 12:32:42+00:00. Title: סר דיוויד בקהאם: אביר באופן רשמי
Summary: המלך צ׳ארלס העניק לבקהאם תואר אבירות בטירת וינדזור: רגע היסטורי לאיקון האנגלי
Full text: אחרי שנים של דיבורים ותאריכים שנדחו, זה קרה: דיוויד בקהאם קיבל היום את תואר האבירות בטקס ההשקעות הרשמי בטירת וינדזור. את העיטור העניק לו המלך צ׳ארלס השלישי, כהוקרה לשירותיו לספורט ולפעילותו בתחום הצדקה ומעתה זה "סר דיוויד בקהאם".
"סר דיוויד" בוינדזור
בטקס שנערך היום (שלישי) בוינדזור, בקהאם, בן 50, הוענק תואר האבירות מידי המלך. מדובר בהכרה רשמית בקריירה הספורטיבית שלו ובהשפעה הציבורית-חברתית שצבר בשנים האחרונות, כולל פעילות רבת־שנים למען ארגוני צדקה.
כבר ב-2003 קיבל בקהאם OBE, ומאז נשאר מועמד קבוע לשדרוג בתואר, עד להשלמת המהלך היום בווינדזור. במקביל שמר על נוכחות ציבורית ופעילות פילנתרופית, בין היתר כשגריר יוניצף מאז 2005.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 12:24:47+00:00. Title: בר זומר לפני הלידה: "אני מפחדת"
Summary: הדוגמנית ההריונית שיתפה בפתיחות בקשיים שהיא חווה לקראת הלידה השנייה שלה. "בא לי לצרוח עכשיו"
Full text: בר זומר שנמצאת בימים אלה לקראת לידת בתה השנייה, אחות לבכורתה מילה, שיתפה אמש (שני) בלב פתוח בקשיים, באתגרים ובבכי התכוף שאיתם היא מתמודדת בתקופה האחרונה.
"אביב בחו"ל, הלידה מתקרבת, אני אמוציונלית ברמות", כתבה זומר. "הרבה הרבה הרבה יותר מההיריון הראשון. אני יכולה לשמוע שיר ברכב ולבכות, לשכב במיטה ולבכות, אבל מעל הכל: להסתכל על מילה ולבכות או לנסות לנתח מה היא מרגישה ולבכות. כי היא מרגישה וזה בא לידי ביטוי בהתנהגות שלה. הכל צף לי ברמות. אני לחוצה מהרגע שמילה תכיר את אחותה הקטנה (בעזרת השם). אני מנסה להכין אותה", שיתפה ופנתה לעזרת הגולשות וביקשה טיפים בנושא.
לאחר מכן פירטה יותר על האתגרים שהיא חווה. "ההורות היא רכבת הרים. בחודשים מתקדמים נהיה הרבה יותר קשה פיזית. מהפעולה הקטנה ביותר לגדולה ביותר. ידיים, גני שעשעועים. יש שינוי התנהגותי אצל הבכורה ולפעמים יוצא לי לתפוס את הראש ולהגיד 'וואו, איך אני יכולה להכיל את מה שקורה פה כשגם ככה קשוח לי ברמות?' אבל אני לא יכולה כי היא זקוקה לי יותר מהצרחה שבא לי לצרוח עכשיו. תחושת הסתכול. האשמה שמגיעה לה בסוף ההיריון כלפי הבכורה.המחשבה שעד עכשיו היא הייתה היחידה שצרכה את תשומת לבנו ובקרוב זה ישתנה. מאוד מאוד מאוד מאוד קשה. הפחד מהלידה עצמה. לא מהלידה הפיזית כמו מהלוגיסטיקה סביבה. אצלי הכל צף עכשיו, רגע לפני".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 12:34:57+00:00. Title: "עד מדינה נחוץ, אמון הציבור נפגע": האם פוליטקאים ייחקרו? ראש יאח"ה עושה סדר
Summary: תת ניצב אלי מקמל סיפר ל"ישראל היום" כי הפרשה עוסקת ב-13 תתי פרשיות שכולן מובילים לחשודים המרכזיים - יושב ראש ההסתדרות וסוכן הביטוח עזרא גבאי • "נבוא חשבון עם כל העבריינים"
Full text: ראש היחידה הארצית לחקירות הונאה (יאח"ה), תת ניצב אלי מקמל, התייחס היום (שלישי) בשיחה עם "ישראל היום" לאפשרות שפוליטיקאים וראשי רשויות חשודים במעורבות בפרשת השחיתות בהסתדרות ואומר כי "החקירה לא הסתיימה, היא בראשיתה".
לדבריו, הפרשה עוסקת ב-13 תתי פרשיות שכולן מובילים לחשודים המרכזיים - יושב ראש ההסתדרות וסוכן הביטוח עזרא גבאי.
הוא הוסיף כי ואמר כי החקירה צפויה להגיע למקומות נוספים ולחשודים נוספים. בהתייחסו לשאלת גיוס עד מדינה בפרשה אמר כי "עד מדינה נחוץ בשל מורכבות החקירה. הוא יכול לעשות סדר בשלל הראיות שישנן".
לדבריו, "קומץ אנשים פוגע פגיעה אנושה בכספי הציבור ובאמון הציבור". מקמן הוסיף ואמר כי יחידת ההונאה בלהב 433 אינה מרפה מחקירות שחיתות שונות שנמצאות עדיין בשלב הסמוי שלהן. "המסר המרכזי של הפרשה הזו הוא שהמשטרה לא חדלה מביצוע חקירות כדי לחשוף שחיתות ולבוא חשבון עם העבריינים".
"ממשיכים לפעול כרגיל"
ההסתדרות הפיצה מוקדם יותר היום מכתב תגובה לפרשה. "ההסתדרות מבקשת להבהיר באופן חד וברור כי כלל מוסדותיה, שירותיה ופעילותה הציבורית ממשיכים לפעול כסדרם. יש לנו אמון מלא במערכת המשפט וברשויות אכיפת החוק, עמם אנו משתפים פעולה באופן מלא ושקוף. אנו מאמינים ביושרה של אנשינו ובכך שהתמונה המלאה תתבהר בהמשך", נמסר.
עוד אמרו בהסתדרות כי "אנו קוראים לכלל הגורמים, האזרחיים והפוליטיים, לנהוג באחריות, להימנע מהפצת שמועות ומהסקת מסקנות מוקדמות. נזכיר כי חזקת החפות היא אחת מאבני היסוד של חברה חופשית ודמוקרטית. כלל עובדי ההסתדרות יוסיפו לשרת את ציבור העובדות והעובדים בישראל במסירות, ביושרה תוך מחויבות עמוקה לשליחות הציבורית, גם בזמנים מאתגרים".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 12:38:33+00:00. Title: כדי להיות שוב חברה מאוחדת: בעוד שבועיים - ועידת "ישראל בונה חוסן"
Summary: שרים בכירים, חברי כנסת ודמויות ציבוריות מוכרות ישתתפו בוועידה אותה מארגן "ישראל היום בירושלים בעוד כשבועיים • שיקום היישובים, טיפול בפוסט-טראומתיים וחשיבות חוק הגיוס והשוויון בנטל - כל הנושאים הללו יאלו בפאנלים שונים במהלך הוועידה
Full text: שנת הבחירות הוזנקה, ואזרחי ישראל ייגשו בקרוב לקלפי אחרי ארבע שנים מורכבות ביותר שמתוכן שנתיים של מלחמה - הארוכה בתולדותינו.
הוועידה השנתית של ישראל היום בסימן: "ישראל בונה חוסן"
אותה מלחמה חייבה אותנו לערוך שינויים והציפה שורה ארוכה של בעיות במערכת היחסים עם המדינה. פערים חברתיים תפחו לממדים שקשה מאוד לגשר עליהם ומחייבים טיפול עמוק וקפדני כדי שנמשיך להיות חברה אחת שלמה ומאוחדת.
בדיוק בעיתוי הנכון ובמקום הנכון יוצאת לדרך ועידת "ישראל בונה חוסן" של "ישראל היום", שתביא לקדמת הבמה את כל מה שבאמת חשוב עבור אזרחי מדינת ישראל. שיקום הצפון והדרום לאחר המלחמה, הפשיעה הגוברת והאלימות בחברה הערבית, צמצום הפערים והשסע בחברה הישראלית.
בשורה של ראיונות מיוחדים ופאנלים מקצועיים נדבר ונדון על נושאים כמו התיישבות, תפיסת הביטחון העתידית שלנו, חוק הגיוס והשוויון בנטל, יוקר המחיה, החוסן החברתי ועתידה של הכלכלה. הוועידה תיערך ביום שני ה-17 בנובמבר בשעה 10:00, במלון VERT בירושלים.
הוועידה תועבר בשידור ישיר באתר ובאפליקציה של "ישראל היום".
בוועידה ישתתפו שר האוצר, בצלאל סמוטריץ', השר לביטחון לאומי, איתמר בן גביר, שר התרבות והספורט, מיקי זוהר, מבקר המדינה, מתניהו אנגלמן, יו"ר האופוזיציה וראש הממשלה לשעבר, יאיר לפיד, יו"ר מפלגת הדמוקרטים, האלוף (מיל') יאיר גולן, יו"ר ועדת החוץ והביטחון של הכנסת, ח"כ בועז ביסמוט, ואישים נוספים.
את הוועידה ינחה העיתונאי והפרשן יואב לימור, לצד עיתונאי ופרשני "ישראל היום".
המושב הביטחוני יעלה לדיון את החשיבות העצומה בתפיסת ביטחון מעודכנת בתקופה שאחרי המלחמה והעיסוק הגובר בחוק הגיוס והשוויון בנטל על משרתי החובה ואנשי המילואים.
דמויות מובילות מהעשייה הביטחונית ינסו לשרטט קווי מתאר חדשים לבניין הכוח של צה"ל שלאחר המלחמה. בפאנל החברתי נדון ביחסים שבין האזרח למדינה, על השינויים שחייבים להצי בהקדם בשירות הציבורי, על תהליכי השיקום שמתנהלים בעצלתיים בצפון ובדרום, על מרכזי החוסן שמהווים עוגן עבור התושבים שחזרו לערים, ליישובים ולקיבוצים בעוטף עזה ובגבול לבנון.
תפקידה של התקשורת
התקשורת הישראלית מילאה במהלך המלחמה תפקיד מרכזי בהעברת המידע ובשידור האירועים לציבור בישראל ובעולם. כעת נשאלת השאלה מי קובע מה נכון ומה לא נכון לשדר, מה ההבדל בין דיווח חדשותי לפרשנות, והאם כל מה שאנחנו רואים על המסך הוא אמת או פייק ניוז? שורה של אנשי תקשורת יתכנסו לפאנל ייחודי כדי לדון מי באמת מדבר בשם הציבור.
טיפול בפוסט טראומה
אי אפשר לדבר על שיקום ללא טיפול בפצע הנפשי שהפך בשנתיים האחרונות לחזית לחימה חדשה. במושב חשוב ומרכזי נדון בעלייה המטרידה בפגועי הנפש והפוסט־טראומטיים בקרב לוחמי צה"ל ונעלה לשיח את החשיבות בטיפול בלוחמים שחזרו מהחזית.
כמו כן, ננסה להבין כיצד יש לטפל בפצועים שנפגעו במהלך הקרבות, בשורדי השבי שיצאו לחופשי ממנהרות חמאס, ניצולי מסיבת הנובה ואזרחי היישובים והקיבוצים בעוטף עזה ובגבול הצפון.
נדון כיצד בונים נכון חוסן קהילתי. במושב מקצועי ומיוחד נבין לאילו צרכים זקוקים האזרחים והתושבים בכל רחבי הארץ כדי לשוב ולקבל את הביטחון והחוסן הקהילתי שאבדו בשנתיים האחרונות. דמויות מרכזיות מהעשייה החברתית והציבורית יציפו את הפערים שעוד קיימים בין הממשלה לרשויות המקומיות.
מיכל כהן, מנכ"לית קרן רש"י שתיקח חלק בוועידה, אמרה: "רשות מקומית חזקה היא עוגן ביצירת חוסן חברתי ולאומי. חוסן חברתי הוא לא רק היכולת להתמודד עם משבר, אלא גם ובעיקר הוא היכולת לצמוח ממנו.
"לרשות המקומית יש את ההבנה האמיתית של הצרכים בשטח, יש לה את היכולת לחבר בין משאבים להזדמנויות, ויש לה את המחויבות הבלתי מתפשרת לתת את המענים הנדרשים, לבנות קהילה וחוסן. "קרן רש"י, לאורך 40 שנות פעילותה, פועלת מתוך חובה ערכית וחברתית ליצור הזדמנויות שוות בחברה הישראלית. אנו פועלים עם עשרות רשויות מקומיות בפריפריה, משרדי ממשלה ושותפים עסקיים ופילנתרופים רבים מתוך תפיסה ברורה ששילוב כוחות אמיתי הוא מחולל השינוי העוצמתי ביותר.
"הדרך הנכונה להעניק סיוע היא לא להחליט עבור הרשות מה נכון עבורה, אלא ליצור במשותף הזדמנויות ואפשרויות באמצעות מתן כלים ומשאבים, שיהיו מותאמים לאוכלוסייה שלה".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 12:34:46+00:00. Title: הזמנה של שנים מראש: זו הסוויטה היקרה ביותר בישראל | צפו
Summary: במלון מצודת דוד בירושלים מוצעת הסוויטה היקרה ביותר בארץ ב-33 אלף שקלים ללילה • 148 מ"ר עם נוף לעיר העתיקה, עיצוב איטלקי ושירות צמוד • אורחי העבר כוללים ראשי ממשלות וסלבריטאים • השאלה: האם המחיר משקף ערך אמיתי או בועה?
Full text: 33 אלף שקלים ללילה: זהו מחיר השיא של הסוויטה היוקרתית ביותר בישראל, הממוקמת במלון מצודת דוד בירושלים. בעוד המחיר הממוצע ללילה במלון יוקרה בישראל נע סביב 2,000-4,000 שקלים, הסוויטה המלכותית "רבין" מתמחרת פי 10 ויותר ודורשת הזמנה של שנים מראש בחודשי החגים. פרק נוסף בסדרת הכתבות "הכי יקר עם אסף הדר"
המלונות בישראל התייקרו בשנים האחרונות, אבל אלה שרוצים לחיות כמו נשיאים ומלכים צריכים להכין את הארנק לסכומים שמגיעים למחיר של רכב חדש - ללילה אחד בלבד. במלון מצודת דוד בירושלים, הממוקם בלב העיר ומול חומות העיר העתיקה, המחיר האסטרונומי מעלה שאלות על הערך האמיתי שמקבלים בתמורה לסכום שיכול לממן חופשה של משפחה שלמה בחו"ל.
הסוויטה המלכותית "רבין", על שמו של ראש הממשלה המנוח, היא היהלום שבכתר במלון מצודת דוד - המלון שמכונה "המלון המפואר ביותר בירושלים". היא הגדולה והיוקרתית מבין שבעה סוגי סוויטות הדגל של המלון, כולל שתי הנשיאותיות הקטנות ממנה. הסוויטה משתרעת על פני 148 מ"ר ומתהדרת במרפסת פנורמית ענקית (63 מ"ר נוספים) שצופה אל העיר העתיקה - החומות, מגדל דוד, שער יפו, כיפות הכנסיות וצריחי המסגדים.
מחיר של 33 אלף שקלים מציב את הסוויטה הירושלמית בשיא שוק המלונות הישראלי. לשם השוואה, במחקר שנערך בקרב מלונות היוקרה בישראל, מחירי הסוויטות הנשיאותיות נעים בין 12,000 ל-24,000 שקלים ללילה, כאשר רוב סוויטות הדגל במלונות הטובים ביותר מוצעות בין 15,000 ל-21,000 שקלים. המחירים הם על פי נתונים זמינים ומשתנים בהתאם לעונה ולזמינות.
איך מצדיקים מחיר של 33 אלף שקלים ללילה? "אגיד לך במשפט אחד - שירות אישי במלוא מובן המילה, כל מה שהאורח רוצה", מבהירה עמירה לאור, מנהלת חווית האורח במלון. המשמעות המעשית מתבטאת במבחר רחב של שירותים, ובהם: שירות אישי 24/7 שכולל מלצר צמוד ופינוקים קולינריים בהזמנה אישית, פריקה ואריזת מזוודות, והתאמה אישית של החלוקים והמצעים עם רקמת ראשי התיבות.
החוויה והמחיר שלה מתבטאים גם במתקני המלון: בריכה חיצונית בטמפרטורה קבועה של 28 מעלות כל השנה, ספא וחדר כושר, מסעדת שף בשרית בהובלת שף המלון כפיר מיסניקוב, מסעדת לובי חלבית, טרקלין עסקים רחב ידיים ומשחקיית ילדים בכל הגילאים - הגדולה והיוקרתית ביותר במזרח התיכון. אבל כאשר מחשבים את העלויות, האורח משלם בפועל כ-1,375 שקלים לשעה - גם כשהוא ישן. זה יותר ממשכורת יומית של עובד ממוצע במשק הישראלי. "אין שום דבר שאפשר לבקש מהקונסיירז' והוא יגיד לא", מתארת עמירה.
אורחים מפורסמים ומחירים סודיים
במרוצת השנים התארחו בסוויטות מצודת דוד ביל והילרי קלינטון, קונדוליסא רייס, ראשי ממשלת יפן וקנדה וכן קים קרדשיאן וקנייה ווסט. אולם מומחי ענף המלונות מציינים כי המחירים הרשמיים הגבוהים משמשים בעיקר ליצירת 'קארט בלאנש' מול אורחים חשובים: "רוב הפעמים המחיר האמיתי נמוך מזה, או שהסוויטה ניתנת כשדרוג לאישיות שהמלון רוצה לכבד".
המלון נמנע מלחשוף נתונים מדויקים על שיעור התפוסה של סוויטות הדגל והמחירים שמשלמים אורחים שונים. מקורות בענף מעריכים כי בחלק ניכר מהמקרים מדובר במחירי פנטזיה המיועדים להדהים יותר מאשר להניב רווחים אמיתיים. במלון מצודת דוד, סוויטת רבין מאוד מבוקשת בחגים, ובעיקר בחגי תשרי, בתקופת חג המולד והשנה האזרחית החדשה, ובביקורים רשמיים ודיפלומטיים.
תופעה בינלאומית או בועה ישראלית?
הפער הגדול במחירי המלונות אינו ייחודי לישראל, אך הפרופורציות מעוררות תמיהה. בלונדון הסוויטה הנשיאותית במלון לנגהאם עולה מעל 25,000 פאונד ללילה (כ-120,000 שקלים), אך מדובר בעיר עם עשרות מיליוני תיירים בשנה. ירושלים, לעומת זאת, מקבלת כמיליון תיירים בשנה.
בהקשר הישראלי, 33 אלף שקלים ללילה הם פי 2.4 משכורת חודשית ממוצעת במשק. זה גם פי שלושה ממחיר חדר בסוויטה במלון רויאל בלונדון, בעוד שעלות החיים בירושלים נמוכה משמעותית מלונדון.
בסופו של דבר, הסוויטה מייצגת את שיא תעשיית המלונות הישראלית - שילוב של מיקום היסטורי ייחודי, עיצוב יוקרתי ושירות ברמה עולמית. למי שמחפש חוויה בלתי נשכחת בלב ירושלים ויש לו את האמצעים, הסוויטה מציעה משהו שקשה למצוא במקום אחר. השאלה היא עד כמה הערך הזה מתורגם למחיר שמשקף את השוק הישראלי.

--------------------------------------------------

Date: 2025-11-04 12:23:32+00:00. Title: אין כבוד: למה באמת צנגאוקר מקבלת דוקטור של כבוד מאוניברסיטת ת"א?
Summary: לא היה לי דחוף לצאת נגד אמו של מתן, ונגד הסגנון הבוטה והמפלג שבו בחרה להתבטא ולפעול • עד שהגיע רגע אחד, שאחריו כבר לא יכולתי לשתוק
Full text: קצת התפלאתי כשאוניברסיטת תל אביב בחרה להעניק תואר דוקטור לשם כבוד לגברת עינב צנגאוקר. לא אמרתי כלום אבל הרמתי גבה. גם במשך השנתיים שבהן בנה של עינב, מתן, היה בשבי חמאס, ועינב הובילה את הקו הקשה ביותר להשבת החטופים, לא היה לי דחוף לצאת נגדה כי חשבתי שאין לי שום כלי כדי לדון אדם במצבה; אני לא יודע מה הרקע שלה, אני לא יודע מי חינך אותה, אני לא יודע עליה כלום.
ביני לביני חשבתי שהסגנון שבו בחרה צנגאוקר להתבטא ולפעול היה מיותר לגמרי, לא הועיל בשום דבר, יצר פילוג ושנאה, פיזר אלימות ושפה רעה, ולא היה אפשר להגיד מילה.
הרגשתי כלפי עינב חמלה על האופן שבו היא פועלת, אבל בתוכנית שלי, בניגוד לתוכניות שחיבקו אותה השכם והערב, העדפתי לראיין הורי חטופים שבחרו בשיח אחר, כמו למשל מירב לשם גונן ואיריס חיים. כבוד.
ולא הייתי אומר מילה, אילולא איריס חיים עצמה התבטאה בעניין התואר שקיבלה עינב צנגאוקר מאוניברסיטת תל אביב והסתייגה מההחלטה לתת לה אותו. ואני שותף להסתייגותה. כי גם אם אני לא דן את אמא של מתן, כיוון שאני לא במקומה, את אוניברסיטת תל אביב אני יכול כן לדון ואני חושד שהתואר שניתן לה הוא דווקא בגלל השפה האלימה כלפי ראש הממשלה שעולה בקנה אחד עם הקו הסופר-שמאלני של האוניברסיטה, זאת שאיפשרה הפגנות יום נכבה בשעריה. למוסד אקדמי שמחלק תארים על פי חישובים פוליטיים הבנות שלי לא ילכו. לא במימוני.
עינב הפגינה במשך שנתיים מסירות גדולה בתור אמא, ונלחמה בכל הכלים שהיו לה. אבל אם להגיד את האמת, דווקא הורים אחרים שבחרו בשפה יותר מתונה, לא קיללו, לא איימו, לא שברו את כל הכלים, היו מודל הורי יותר מוצלח עבורי. יש מצב שאני אחליט להעניק להם תואר לשם כבוד מטעמי, אני רק צריך למצוא איפה שמתי אותו במגירה.
משפחות החטופים: "אנחנו קבוצה מצומצמת, החרדה היא להישאר מאחור ולהישכח"
"בעודו מברך, עברו לי בראש סיפורי הזוועות": שורד השבי בירך "הגומל" בבית הכנסת שנבנה לכבודו
פרסומת | איך נולדה האנטומיה של גריי?
"עכשיו אפשר להתאבל": לאחר 755 ימים - כל 76 חטופי ניר עוז חזרו משבי חמאס
הרופאה של שורדי השבי מדברת: "נתקלתי במחלות שלא ידעתי שעוד קיימות"

--------------------------------------------------

Date: 2025-11-04 12:18:58+00:00. Title: המטוס התקלקל: הדרמה האווירית של אריאנה
Summary: הכוכבת ההוליוודית נשארה על הקרקע אחרי תקלה במטוס והמעריצים נותרו בהלם
Full text: זו היתה אמורה להיות אחת מנקודות השיא של מסע ההשקות הגלובלי של "מרשעת: חלק 2" אבל כוכבת הסרט, אריאנה גרנדה, נשארה תקועה על המסלול. הזמרת שחקנית הודיעה כי לא תוכל להגיע לבכורה העולמית של הסרט החדש בסאו פאולו בעקבות תקלה טכנית במטוס שאמורה היתה להטיס אותה לשם: "אני שבורה מזה לגמרי" כתבה בסטורי והוסיפה: "לא מאמינה שזה קורה"
גרנדה סיפרה כי הצוות שלה נאלץ לרדת מהטיסה רגע לפני ההמראה: "הצוות שלי ואני נאלצנו לעזוב את המטוס, מפני שנדרש טיפול תחזוקתי בגלל נושא בטיחות" כתבה. "הטיסה לא תמריא עד מחר בבוקר, כך שלא אצליח להגיע לבכורה בזמן".
היא הוסיפה כי ניסתה כל אפשרות אפשרית כדי להגיע: טיסות חלופיות, קונקשנים, אפילו מטוס פרטי, אך ללא הצלחה: "ניסינו הכול, באמת הכול. אבל שום פתרון לא הצליח לגרום לי לצעוד על השטיח האדום הערב".
לוח ההשקות ממשיך בלעדיה
לפי הדיווחים, הבכורה בברזיל היתה אמורה להיות חלק מסבב עולמי שכולל גם הקרנות חגיגיות בפריז, לונדון, סינגפור וניו יורק. אך כעת נראה שהכוכבת הראשית תיאלץ לוותר על התחנה הדרום אמריקאית בסבב הקידום: "שלחו המון אהבה לחברי הקאסט המדהימים שלי" ביקשה גרנדה מהמעריצים. "אני כל כך מצטערת שאני לא שם איתם. רציתי בזה יותר מכול".
אכזבה גדולה למעריצים
בברזיל, אחת המדינות שבהן לקהילת מעריצי גרנדה יש קהל עצום, נרשמה אכזבה מיידית.עם ההודעה של הזרמת ההרשת הוצפה בהודעות תמיכה, לצד תגובות מאוכזבות כמו "זה פשוט שובר את הל" ו"הבכורה לא תהיה אותו דבר בלעדייך".
ההיעדרות של גרנדה מהבכורה הדרום־אמריקאית מהווה הפסד גם מבחינה תדמיתית: מדובר באחת התחנות המרכזיות במסע השיווק של הסרט, המבוסס על המחזמר המצליח ביותר בעשרים השנים האחרונות.
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 11:56:17+00:00. Title: נתניהו התפרץ בעדות: "משולם העבריין צריך לשבת בדוכן, לא אני!"
Summary: בעדות סוערת במיוחד, רה"מ איבד את סבלנותו וצעק • דבריו נאמרו במהלך חקירה נגדית בתיק 1000, שעסקה במתנות שקיבל מארנון מילצ’ן וג’יימס פאקר • נתניהו התעקש כי מדובר ב”ביטויי חברות ספורדיים”, בעוד התביעה ניסתה להוכיח דפוס קבוע של קבלת טובות הנאה • הוא תקף את עדותה של הדס קליין וכינה את התיק “מגוחך” • השופטת רבקה ניסתה להרגיעו, אך נתניהו המשיך לתקוף את התביעה ואת החוקרים • החקירה תימשך גם בימים הקרובים
Full text: ראש הממשלה בנימין נתניהו התייצב היום (שלישי) לחקירתו הנגדית בתיקי האלפים, כאשר עדותו צפויה להימשך עד השעה 14:00. זאת לאחר שאתמול שופטי ההרכב קבעו כי תקוצר בשעתיים, בעקבות פגישה מדינית חשובה שאת פרטיה מסר באופן חסוי. עו"ד יונתן תדמור מהתביעה המשיך לחקור את נתניהו בחקירה נגדית סביב טענות התביעה בתיק 1000, המכונה "תיק המתנות", כאשר החקירה התמקדה הפעם בסיגרים שקיבל מארנון ממילצ'ן ומג'יימס פאקר.
במהלך העדות התרחש אירוע חריג. יועצו עפר גולן העיר בקול לתובע יונתן תדמור, ששאל על כמות הסיגרים שנתניהו מעשן ביום ואמר כי התחמק מתשובה. גולן אמר: "תשאלו את הפצ"רית". ראש ההרכב, השופטת רבקה פרידמן-פלדמן, קטעה את הדיון והורתה לו לצאת מהאולם.
במהלך הדיון, התביעה מנסה לבסס שהייתה שגרה קבועה של קבלת טובות הנאה, בעוד נתניהו מתעקש שמדובר בביטויי חברות ספורדיים בלבד ותוקף את אמינותה של עדת המפתח, הדס קליין, שעדותה היא "מוטעית" ו"התיק המגוחך הזה בנוי עליה".
כאשר נשאל על חקירתו במשטרה מ-2 בינואר 2017, התפרץ נתניהו בזעם: "ומי זה החוקר, משולם העבריין? הוא צריך לשבת פה בדוכן, ולא אני אבל על זה אתם לא אומרים! השקרן הזה!" השופטת רבקה פרידמן פלדמן ניסתה להרגיעו: "מר נתניהו, זה לא משנה מי". אך נתניהו המשיך: "הוא גם אומר שזה הגיע ל-800 אלף שקל, כמו המירוץ למיליון".
תדמור ניסה לבסס שהייתה שגרה קבועה של קבלת סיגרים ממילצ'ן. כאשר הוצגה בפני נתניהו עדותו משנת 2017 שבה תיאר "נוהל" של קבלת סיגרים, התגונן נתניהו: "קודם כל, לא היה פק"ל. תראה לו את זה, זאת עדות חשובה מאוד ובדיוק סותר את מה שהראנו לפני רגע, זה ניסיון להטעות את בית המשפט". הוא הסביר: "קודם כל, לא היה נוהל ולא היה נוהג במובן הזה של פק"ל, ארנולד אתה צריך לבוא ולהביא כך וכך. לא היה דבר כזה. הכוונה שהוא היה נוהג להביא אבל מה אני אומר פה? לפעמים הוא היה מביא, לפעמים הוא לא היה מביא".
נתניהו התרגז על ניסיונות התביעה להציג את העניין כ"דפוס": "זה לא פקודת מטכ"ל, זה לא תנאי לחברות - זה ביטוי לחברות וזה מה שהוא יכול לעשות. הוא היה שואל אותי: אתה רוצה? אני עונה: בשמחה. אני מעיד כאן במשטרה במעבר הזה על הסיגרים ועל השניצלים ועל הדבר המגוחך הזה - אני אומר את האמת שמעת לעת חבר היה מביא לי כחבר קופסת סיגרים כמו שהוא היה מביא לי שוקולד".
תדמור התעקש: "במערכת יחסים לא אומרים לא נוהל ולא נוהג". נתניהו השיב בחריפות: "הכוונה שהוא היה נוהג להביא. איפה זה? אני לא רואה".
כאשר הוצג בפניו שימוש במילה "PATTERN" (דפוס) בחקירה באנגלית, השיב: "זה נראה לי אבסורדי אין לי אפשרות לקבל את הדברים האלה. הוא חבר, הוא היה נוהג להביא, לא כל פעם כפי שהעדתי. מעת לעת הוא היה מביא, מה רע בזה? מה חדש פה? הוא חבר, הוא היה מביא לי. זה לא פקודת מטכ"ל, זה לא תנאי לחברות - זה ביטוי לחברות".
בעימות נוסף, סיפר נתניהו על אירוע שבו ביטל מימון של מילצ'ן לאירועי ספורט של בנו: "אני גיליתי את זה וביטלתי את זה על המקום כי אני לא צריך את מילצ'ן שיממן את חיי, אני לא צריך אותו כמשענת SUGAR DADDY".
הוא המשיך בחריפות: "הוא שאל אותי אני יכול להביא לך סיגרים? אוקיי, תביא. להפוך את זה לקו אספקה? זה מגוחך. קו אספקה כמעט שלא היה קיים אף פעם אבל פעם בשנה לכל היותר היה שולח לקראת איזה חג, יום הולדת לא יודע, יום נישואים, היה שולח קופסה וזה כל מה שהיה".
בהתייחס למצבו הכלכלי הדגיש: "אני משלם אלפי שקלים בשביל לקנות לעצמי סיגרים. מילצ’ן מביא מדי פעם סיגרים ועל זה עושים משפט מגוחך? חבר מביא לחבר, עשר פעמים, חמש פעמים מיליארדר מביא לחברו שהוא יודע שהוא מעשן סיגרים, מביא סיגרים לכמה פגישות. ביטוי של חברות. הוא נהג להביא לי סיגרים ולא בחובה. ממש לנהל על זה משפט?"
"תוסיף את כל הסכומים - הם מגוחכים"
נתניהו התייחס לסכומים שלטענת התביעה הגיעו למאות אלפי שקלים: "תסחוב את כל הסכומים האלה - הם מגוחכים וזה הרבה פחות מעבר לסכום המטורף שהבאתם כאן ולא לקחתם בחשבון שאני משלם אלפי שקלים בשביל לקנות לעצמי סיגרים". תדמור העלה את הכינויים שניתנו לסיגרים ולשמפניות - "עלים" ו"ורודים". נתניהו דחה את המשמעות שיוחסה להם והסביר: "זה מעין בדיחה עם חיקויים כמו של אריאל שרון. כשהוא היה אומר עלים, זה היה משעשע. דבר משעשע, גזוז גם היה משעשע, זה לא מתוך הסתרה".
הוא המשיך: "זה תכונה אנושית שכל אחד חווה בחייו וזה אבסורד לייחס לזה חשיבות. סוג של דיבור של אנשים, מעלה חיוך". כאשר תדמור טען שלא נותנים כינויים למתנה שניתנת פעם בשנה, השיב נתניהו: "אני כופר בקביעה שלך. מילות חיבה או מילים כאלה, זה נכון בחיים שלי וזה קורה אצל הרבה זוגות כשאומרים דברים משעשעים". תדמור הציג עדות של הדס קליין על אירוע שבו נתניהו שאל אותה אם הביאה סיגרים מארנון מילצ'ן. קליין העידה: "וכשיצאתי, אמר לי: הבאת סיגרים? אמרתי שלא".
לפי עדותה, נתניהו שאל למה אין סיגרים והאם יש סיגרים באוטו של מילצ'ן שאפשר להביא. נתניהו דחה את העדות: "אני ממש לא זוכר דבר כזה, אם זה בכלל התקיים".
תדמור הציג בפני נתניהו את עדותו של מילצ'ן מחקירה נגדית: "כשזה הפך להרגל, לא היו יוזמות כל פעם". נתניהו השיב: "לפעמים הוא היה שואל והיה מביא אבל לא כל פעם כפי שהעדתי במשטרה ומציאות". הוא הוסיף בתסכול: "זה כמו בעל מביא לאשתו או אשתו מביאה לבעלה. מביאים בקבוק יין לארוחת שבת, על מה אנו מדברים פה? זה פשוט מגוחך. לעשות מזה קו אספקה, אני נשען? אני לא מסוגל לממן בעצמי את הסיגרים?"
"חברות שלא תלויה בסיגרים"
נתניהו ציין שהקשר עם מילצ'ן לא תלוי בסיגרים: "אנחנו שנתיים מדבר עם מילצ'ן לצערי רק בטלפון ואין סיגר אחד, ואנו מדברים פעמיים בשבוע. זה חברות שלא תלויה בסיגרים והסיגרים זה ביטוי של חברות ונוהל, קו אספקה וכל האבסורד הזה, מנסים לעוות חברות פשוטה". הוא המשיך בנימה רגשית: "החברות מתבטאת על ידי סיגרים ולא נוצרה על בסיס סיגרים. סיגרים זה לא יסוד החברות או הקשר. החברות מתבטאת על ידי סיגרים ולא נוצרה על בסיס סיגרים".
כאשר תדמור ניסה לבסס שגם מפאקר היה מקבל סיגרים בכל ביקור, התרגז נתניהו: "הקשר עם פאקר לא היה מבוסס על סיגרים. זה ביזוי. תכבד אותי בבקשה. אני קונה בעצמי סיגרים באלפי שקלים. לפעמים הם מביאים סיגרים מתוך קשרי ידידות. בעקבות הסיגרים אני מבסס את הקשר העמוק הזה, בגלל קופסת סיגרים? זה מגוחך!"
הוא הדגיש את ההבדל בין מילצ'ן לפאקר: "אחת ידידות שנוצרה שנים ארוכות וידידות שנייה נוצרה מכימיה משותפת בפגישה ואתה מנסה להוכיח פה מה שהוא אבסורדי. מערכת יחסים ייחודית נוצרה ביני לבינו על רקע אישיות הפתוחה שלו ואפילו שברירית".
כאשר תדמור ציין שלגבי פאקר אין קשר של שנים רבות כמו עם מילצ'ן, הסכים נתניהו: "לא כל אחד מביא את אמא שלו ליום הולדת, כנראה שזאת ידידות עמוקה ואני לא חושב שצריך להכביר במילים אבל לגבי פאקר, מערכת יחסים ייחודית נוצרה ביני לבינו על רקע אישיות הפתוחה שלו ואפילו שברירית". הוא הוסיף: "מאז העדות שלו או יותר נכון, מאז שהמשפט הזה מתקיים ראיתי אותו פעם/פעמיים ומדבר איתו אבל הוא לא שולח לי סיגרים".
כאשר הוצגה בפניו עדותו במשטרה שבה אמר שפאקר היה מביא סיגרים "כל פעם", השיב בעצבנות: "למריה קארי הוא לא הביא סיגרים. YOU WANT THE FACTS, הוא היה נוהג להביא סיגרים. האם להגיד לך שבדקתי כל פעם בלי יוצא מן הכלל? אני מודה שזכרתי מקרה אחד שהוא לא הביא ועוד מקרים. אז היה מביא, ומה?"
הוא התפרץ: "עוד פעם ועוד פעם. הקשר הקרוב האישי שלי עם מילצ'ן לאורך השנים היה מבוסס על הסיגרים והקשר שלי עם האדון? תשמע גם אם זה לא טוען את הגרסה שלך". תדמור הבהיר: |אנו מדברים על פאקר, לא על מילצין.” נתניהו השיב בכעס: "הקשר עם פאקר לא היה מבוסס על סיגרים. זה ביזוי. תכבד אותי בבקשה"
בחלק מהחקירה עסק תדמור בסוגי הסיגרים שנתניהו מעשן. נתניהו הסביר את העדפותיו: "אני נותן לך הקבלה. אם היית שואל אותי על יינות או על שמפניות, אין לי מושג. אני נותן לך הקבלה. אם היית שואל אותי על קפה, אז היה סוג של קפה שהייתי נוהג לשתות בצבא שזה נס קפה אבל עם השנים פיתחתי טעם לקפה אחר".
כאשר נשאל אם היה מוכן לקבל גם סיגרים דומיניקנים זולים יותר, השיב: "לעיתים נדירות. זה כמו סוגי קפה. לאורך השנים פיתחתי טעם לקפה שהוא לא נס קפה, אבל אם אין אני שותה נס קפה ואני מעדיף לקבל קפה שהוא קפה. אתה יכול לעשן מדי פעם גם סיגרים כאלה אבל זה כמו נס קפה".
"תביא מה שיש"
תדמור הציג עדות שנתניהו היה שולח נהג להביא סיגרים ואומר "תביא מה שיש, גם דומיניקנים זה בסדר". נתניהו תיקן: "לא לא. אני שולח לנהג שלי להביא פורטגוס ואני יודע שאין את הסיגר השני הקובני, אז אני מבקש ממנו, אומר - אין את זה, אז תביא את זה". הוא הוסיף בלעג: "אגב, הייתי יכול להרים טלפון למילצ'ן - תביא לי איקס מהר. יש לי קו אספקה למה אני צריך לשלוח את האנשים שלי?"
בניסיון לבסס את דפוס העישון, שאל תדמור על סוגי הסיגרים המועדפים על נתניהו. נתניהו הסביר: "אני אוהב שני סוגי סיגרים ואני מעשן גם היום כשאני לא חנוק 20-25 אחוז מהשנה. יש לי את המצב הכרוני. סוג 1 זה פורטגוס וסוג 2 זה קובני ולא קוהיבה אלא סוג מסוים שקוראים לו 'בהיק'". כאשר תדמור ציין שמילצ'ן גם היה מביא מונטה קריסטו, השיב נתניהו: "בסדר, גם פעם הייתי שותה נס קפה".
נתניהו ניסה להסביר: "את השנים שנגמלתי מנס קפה ועברתי לפורטגוס? אהבתי פורטגוס ומעת לעת כשזה היה נמצא בשוק, הוא היה מביא לי כמו סוגי נס קפה שנמצאים". תדמור התעקש: "אבל זה לא נס קפה, זה שני סוגים קוהיבה". נתניהו השיב: "אני מסביר מה אני אוהב. קוהיבה זה שם כללי אבל מה לעשות שתחת קוהיבה אני אוהב סוג אחד של קוהיבה, זה אחד".
לגבי טענת התביעה שהסיגרים הקובניים יוקרתיים, דחה נתניהו: "יוקרתיים? אתה רוצה להגיד 'יקרים'? מי שאוהב סיגרים מהקריבים זה יוקרתי? באופן יחסי, זה תלוי. אני עדיין נאמן לפורטגוס וקוהיבה. הם לא דווקא היקרים ביותר בקובניים, דווקא פחות יקרים וזאת עובדה שאפשר לבדוק אותה".
כאשר תדמור ציין שהדומיניקנים זולים בהרבה, השיב נתניהו בסבלנות: "יש פה ניסיון לעוות את דברי. אני אוהב שני סוגי סיגרים. סוג מסוים, עכשיו אני לא יודע אם סיגרים אחרים שעישנתי אותם ונגמלתי מהם שהם לא לטעמי, אני לא יודע אם כולם באים תחת השם של קוהיבה אבל זה לא משנה. לא אהבתי אותם ולא ביקשתי מהם וגם ארנון מילצ'ן לא אמר לי משהו כזה. אני לא מעשן דבר כזה, אלא אם כן במצוקה".
תדמור שאל על היומידור - מכשיר לשמירת סיגרים בלחות. נתניהו אישר: "החזרתי יומידור כזה, והוא היה ממוקם בבלפור". נתניהו אף הסביר את מגבלותיו בעישון: "אני כמעט כל שנה, 25% מהשנה אני לא מעשן אפילו אם הייתי רוצה לעשן, הדחייה הגופנית היא אוטומטית. גם בכמויות האסטרונומיות, הכמויות הן מזעריות ויכולת העישון שלי לא קיימת בכלל ואין לי קו אספקה, זה אבסורד".
הוא הוסיף: "אני מעריך שאני מעשן בקטעים, מעשן ואתה עוצר, מעשן ועוצר. יש לך פגישות, אני לא יכול להעריך בדיוק. יכול להיות סיגר, יכול להיות יותר ויכול להיות פחות אבל זה לא כל יום. יכול להיות סיגר, יכול להיות יותר ויכול להיות פחות אבל זה לא כל יום". נתניהו הדגיש: "אני כבר חודשיים לא מעשן כי הייתי בברונכיט, קיבולת העישון שלי. מה אנחנו, מה אני אעשה איתם? אמכור אותם ב-EBAY, אקבור אותם? זה מגוחך".
תדמור העמיד את נתניהו מול סתירה: בחקירה במשטרה מנובמבר 2017 סירב לומר כמה סיגרים הוא מעשן ביום. כאשר נשאל "כמה סיגרים מעשן ביום? לא זוכר. בשיא שלך, מה, מעל 10? כמה, מעל 5? לא זוכר. מעל אחד?" - השיב נתניהו: "לא זוכר, הרבה".
תדמור טען: "איך ייתכן שאתה לא יכול לדעת, מר נתניהו מתחמק ממתן תשובה קרוב לאירועים בזמן שמדברים על סיגרים שמתקבלים. הטענה היא ואני שם אותה על השולחן, שמר נתניהו להבדיל ממה שהוא אומר היום, בית המשפט שנים אחרי אירועים שהוא לא אומר מה פעמים הוא מעשן ביום".
עורך דינו של נתניהו, עמית חדד, התפרץ בהגנתו והתבקש על ידי השופטת להוציא את נתניהו מהאולם: "ההתנגדות היא נורא פשוטה. מצב שהיה בבית המשפט כאילו שראש הממשלה לא זוכר כמה הוא מעשן. כמה הוא מעשן בשיא שלו, ב-2000, 17 שנים אחורה כמו כמה קולה שתית בשנת 2000? לא זוכר".
חדד המשיך: "ואז מומי אומר שוב: ב-2001 כמה עישנת? ושוב, דרך אגב הוא אומר לפני - אני הפסקתי, לא זוכר, כמה אדוני מעשן ביום? בשיא שלך? לא זוכר הרבה ואז שואלים אותך - בתקופת תור הזהב? מה זה מעניין, תור הזהב בתחום הסיגרים? ואחר כך עוברים בכלל למשהו אחר. אנו עוסקים כעת בהרגלי העישון, עסקנו בפסטות ושניצלים. עכשיו בזה".
עו״ד תדמור שאל את נתניהו: "העדת ב-2 בינואר 2017, שנה לפני כן, אני אומר לך שהיקף הרכישות כפי שאתה מציג אותו היום הוא לא ההיקף הנכון, גדול בהרבה מהאירועים שהתרחשו שמדי פעם נשלחו אנשים לרכוש סיגרים". נתניהו השיב כי "במהלך השנים, אני זוכר במדויק שהאנשים שניהלו את הלשכה; שפר, חיימובסקי, שרן, נתבקשו על ידי בתדירות גדולה לקנות סיגרים משום שכך הייתי נוהג במהלך השנים. מה שהם עשו, היו מדברים עם הנהג - כדי לעשות את זה הייתי מוציא מהבנק כל כמה חודשים... מעריך בסביבות 2 אלף שקלים בשנה".
ראש הממשלה הדגיש: "חד משמעית, לא בערך, לא בכאילו - במהלך השנים אנשי הלשכה שלי אחרי שהוצאתי כסף מכספי".
השופט ברעם: "אדוני קונה באשראי?" נתניהו ענה: "אין אשראי. אני לא מחזיק באשראי, זו סכנה גדולה". עוד הוסיף: "יש אנשים שיעידו על הפעמים שאני ביקשתי להוציא כסף. כל תורת האספקה נופלת, ואז ניתן לראות מי אומר אמת, אני או עו״ד תדמור". עורך הדין השיב: "את הגרסה שהוצאת אלפי שקלים, והיום אתה אומר לראשונה 20 אלף, לא אמרת בחקירה הראשונה. האם זאת האמת ובאמת הוצאת אלפי שקלים, איך לא אמרת בפעם הראשונה? ואיפה האינדיקציות לזה?"
נתניהו אמר כי "האינדיקציות קיימות" ותדמור הגיב כי הוא מתכוון למשיכת המזומנים. ראש הממשלה השיב כי היו "שני עדים ששלחו מכתבים ודיברו על כך שהם קנו לעיתים סיגרים עבורי. מאין היה להם כסף? מה, הם שילמו מכספם? אני שילמתי הכל מכספי.
זה לא מקרה אחד, זה תדיר. לכן אני אומר לכם מה היה האמת - היה הרצף של אספקה פרטית שלי כל הזמן". נתניהו הבטיח: "אנחנו נראה את העובדות האלה".

--------------------------------------------------

Date: 2025-11-04 11:39:26+00:00. Title: בגלל שב"חים: המכה שנפלה על העבריין המוכר
Summary: במסגרת פעילות המשטרה, אותרו שני פלשתינים באתר בנייה ביהוד • במקום נבנה ביתו הפרטי של דרור אלפרון • צו סגירה לחודש הוטל
Full text: צו סגירה מנהלי הוטל על אתר בנייה ביהוד, שבו אמור להיבנות הבית של העבריין דרור אלפרון. זאת, בעקבות העסקת שני שוהים בלתי חוקיים במקום. כך על פי החלטת מפקד מחוז ת"א ניצב חיים סרגרוף.
על פי המשטרה: "במרחב דן, במסגרת האכיפה המשטרתית הממוקדת נגד עבירות העסקה, הסעה והלנת שוהים בלתי חוקיים, שוטרי תחנת מסובים מבצעים פעילות מוגברת בעסקים ואתרי בנייה, בהם קיים חשש להימצאות שוהים בלתי חוקיים.
"ביום חמישי האחרון, השוטרים איתרו באתר הבנייה של בית פרטי ביהוד, שני שוהים בלתי חוקיים, תושבי שטחים, ללא אישורי שהייה, שהועסקו במקום. השב"חים נעצרו. בעקבות החקירה פעלו שוטרי הרישוי לסגירת אתר הבנייה וממ"ז ת"א חתם על צו סגירה מנהלי למשך 30 ימים. החקירה בעניין בעלי הנכס נמשכת.

--------------------------------------------------

Date: 2025-11-04 11:40:40+00:00. Title: מהומה בחאניה - הפגנת מחאה אלימה נגד נוסעי אוניית מנו ספנות
Summary: התנגשויות אלימות בנמל סודה בכרתים: מפגינים פרו-פלשתינים חסמו את האוטובוסים של נוסעי האוניה הישראלית "קראון איריס", המשטרה ירתה גז מדמיע ועצרה כמה מהם •
ההפגנות נמשכות גם בעיר חאניה, עם קריאות נגד הישראלים והיערכות משטרתית מוגברת למניעת עימותים נוספים
Full text: התנגשויות אלימות הבוקר בנמל סודה בכרתים בין מפגינים פרו-פלשתינים לנוסעים של אוניית הקרוז הישראלית "קראון איריס" של מנו ספנות.
מספר מפגינים נפצעו, אחרים נעצרו על ידי המשטרה שירתה גז מדמיע לעבר המפגינים. ההפגנה חסמה את דרכם של האוטובוסים שהסיעו את נוסעי האוניה מנמל סודה לעיר הסמוכה חאניה.
נוסעים ישראלים שהתעמתו עם המפגינים והשוטרים קיבלו דוחות מהמשטרה, אך איש מהישראלים לא נעצר.
ההפגנה החלה הבוקר עם עגינת האוניה בנמל סודה. ארגון עובדי ההוראה היווני בכרתים, ELME, הודיע כבר בתחילת השבוע על גיוס נרחב של מורים ועובדי הוראה להפגנה, ואף הודיע שישלם למורים שיעצרו את יום הלימודים ויגיעו להפגין נגד האונייה הישראלית. אל ארגון המורים הצטרפה "הברית למען פלשתין בכרתים".
עם עגינת האוניה התאספו מפגינים בכניסה לנמל. למרות היערכות מוגברת של המשטרה, הם הצליחו לעצור חלק מהאוטובוסים של נוסעי ה"קראון איריס" לשעה ארוכה בנמל, עד שפוזרו בכוח.
חלק מהנוסעים הזועמים התעמתו עם השוטרים שמנעו מהאוטובוסים לצאת מהנמל, ונרשמו להם דוחות על הפרעת הסדר הציבורי. המפגינים השליכו אבנים על האוטובוסים אך איש לא נפגע.
ההפגנות נמשכות גם בשעה זו בעיר העתיקה במרכז העיר חאניה, לשם הגיעו גם כן מפגינים רבים שצועקים קריאות נגד הישראלים שהגיעו מאוניית מנו ספנות. המשטרה נערכת בכוחות מתוגברים באזור כדי למנוע התנגשות בין המפגינים לתיירים הישראלים.
זו אינה הפעם הראשונה שמפגינים פרו-פלשתינים נוקטים באלימות נגד נוסעי ה"קראון איריס": בעבר היו התנגשויות אלימות עם עגינת האוניה בנמל אגיוס ניקולאוס באי, וכן בבירה הרקליון. נראה כי במנו ספנות העדיפו לעגון בנמל סודה, שמאובטח משמעותית כיוון שהוא משמש כבסיס של הצבא האמריקני והבריטי, אולם לפי טענות של נוסעי האוניה המשטרה כשלה באבטחתם.
ממנו ספנות נמסר כי "האוניה קראון איריס הגיעה היום בצהרים לכרתים . קומץ מפגינים עשה רעש מול האוניה. חברת מנו ספנות היא חברה פרטית ומצפה מממשלת ישראל ומהשלטונות היווניים לטפל בנושא. מקרים דומים היו בעבר כלפי ישראלים בחו"ל שבאו לטייל גם בטיסות. מצב זה מחייב טיפול על ידי גורמים מקצועיים בתחום האבטחה. לכל הנוסעים שלום".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 11:39:54+00:00. Title: סוף השנה בהייטק: כך תהפכו הצלחה עסקית לתרומה בעלת השפעה כפולה
Summary: סיום שנת המס מהווה הזדמנות לעשות סדר פיננסי - וגם לעשות טוב • השנה, כשהחברה הישראלית במאמצי שיקום, יזמים ומשקיעים יכולים למנף את הצלחתם כדי לתרום לחברה בצורה משמעותית ויעילה מתמיד
Full text: סוף דצמבר כבר מעבר לפינה, ועבור רבים בעולם הכלכלה, ההייטק והטכנולוגיה זו תקופה של סיכומים ותכנון פיננסי קדימה. לצד המחשבות על השנה החדשה, עולה גם רצון טבעי להחזיר לחברה. אלא שהשנה, שנתיים לתוך המלחמה ששינתה את פני המדינה, הרצון הזה חזק מתמיד ובעל משמעות יוצאת דופן. החברה הישראלית נמצאת בעיצומו של תהליך שיקום ארוך, והמגזר השלישי, הכולל עמותות וארגונים חברתיים, עומד בחזית המאמץ האזרחי. על רקע זה, השאלה אינה רק ״האם לתרום?״, אלא ״איך לתרום בצורה שתייצר את ההשפעה המקסימלית?״ מתברר שהמדינה מעודדת בדיוק את זה.
רבים רוצים לתרום, אבל לא תמיד יודעים איך למקסם את הנתינה שלהם. המודל הפילנתרופי הבינלאומי Donor Advised Fund מאפשר להפוך כוונה טובה להשפעה מדודה וחכמה, תוך ניצול מלא של הטבות המס הקיימות בישראל.
המודל פשוט. פותחים חשבון פילנתרופי אישי, ועל כל הפקדה מקבלים מיד קבלה לזיכוי מס של 35% מגובה התרומה, בהתאם לסעיף 46. כך, למשל, תרומה של 100 אלף שקל מזכה את התורם בזיכוי מס של 35 אלף שקל. המודל מאפשר נתינה באופן מושכל, בלי לוותר על ההטבות שמדינת ישראל מעודדת דרכן את העשייה החברתית.
יתרון נוסף של המודל הוא בניהול הכספים שבחשבון. הכסף לא יושב בעובר ושב, הוא מושקע ומנוהל על ידי ועדת השקעות מקצועית, בתשואה ממוצעת של כשמונה אחוזים בשנה. זה מאפשר לתורמים לבנות תוכנית נתינה רב-שנתית, לחשוב על אסטרטגיה, ולחזק את היציבות של הארגונים שהם תומכים בהם ולהפוך אותה למנוף של שינוי ארוך טווח.
המודל מתאים במיוחד לתורמים המחזיקים במניות או בניירות ערך שערכם עלה. במקום למכור את המניות, לשלם מס רווחי הון ואז לתרום, ניתן פשוט לתרום את המניות עצמן. כך לא משלמים מס על הרווח, והתרומה מועברת במלואה למטרה חברתית.
במילים פשוטות, אתם מעבירים את הערך המלא של הנכס, והסכום המלא הזה מגדיל ישירות את היקף התרומה למטרה החשובה שבחרתם. זו אפשרות חכמה ויעילה, המעוגנת בחוק, להפוך את ההצלחה הפיננסית שלכם לכוח שעושה טוב בעולם.
בעולם, ה-DAF נחשב כבר שנים לכלי המרכזי בניהול הון פילנתרופי. בישראל הוא עדיין חדש יחסית, אך השינוי כבר החל. אנחנו רואים תורמים שרוצים להשקיע בנתינה שלהם, בדיוק כמו שהם משקיעים בעסקים שלהם - באחריות, בתכנון, ובמחשבה על ההשפעה ארוכת הטווח.
עם פתיחתה של שנה אזרחית חדשה, ובזמן שהחברה הישראלית כולה נרתמת למשימת השיקום, להצלחה של ההייטק הישראלי יש תפקיד מכריע. האפשרות לתרום בצורה אסטרטגית הופכת אתכם משותפים פעילים במאמץ הלאומי. זוהי הזדמנות להפוך את ההצלחה האישית למנוע של צמיחה וחוסן קהילתי, ולהתחיל את השנה החדשה בידיעה ברורה שההון שלכם לא רק עובד בשבילכם, אלא בונה את עתידה של המדינה כולה.
הכותבת היא מייסדת ומנכ"לית קשת - קרן שיתוף תורמים
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 12:02:41+00:00. Title: ירי מדי ערב וקליעים על הגגות: החששות שהפכו לשגרה בקו התפר - ואזהרת התושבים
Summary: כבר שנים תושבי מצפה אילן שומעים צרורות כמעט מדי לילה מהכפר ברטעה הסמוך, וקליעים מאותרים ברחבי היישוב • למרות עשרות פניות לצה"ל ולמשטרה, הירי הולך ומחמיר • "זה לא רק רעש - ייתכן שזו 'בדיקת עירנות'"
Full text: כבר כמה שנים שתושבי מצפה אילן שבמועצה האזורית מנשה חיים תחת קולות ירי כמעט מדי ערב. לטענתם, למרות אינספור פניות לגורמי הביטחון, התופעה נמשכת ואף מחמירה. “זה התחיל לפני כמה שנים, והיום זה כמעט שגרה”, אומרים התושבים.
הירי שמגיע מהכפר ברטעה הסמוך, שחלקו בשטח ישראל וחלקו בשטח הרשות הפלשתינית, הפך למוקד דאגה יומיומי עבור התושבים. “אנחנו שומעים צרורות כמעט בכל ערב”, הם מספרים. “כבר נמצאו קליעים על גגות הבתים. זה לא רק רעש, זו סכנת חיים אמיתית”.
שימרית תורג’מן, תושבת מצפה אילן, מתארת מציאות מתוחה: “הסיפור התחיל לפני שלוש או ארבע שנים. כל ערב אנחנו שומעים יריות, לפעמים זה נשמע ממש קרוב. אומרים לנו שזה ירי חתונות, אבל זה לא משנה, כדורים נופלים אצלנו. הילדים הולכים ביישוב ואני חוששת כל הזמן. אין סיבה בעולם שיישמע ירי כזה ליד בתים של אזרחים. אני סומכת על כוחות הביטחון שלנו, אבל התחושה היא שמתרגלים לזה, כאילו זה נורמלי. זה לא נורמלי”.
ישראל הרשקוביץ, תושב נוסף, מוסיף כי מדובר במציאות ארוכת שנים שהפכה למסוכנת יותר: “אין לנו תאריך מדויק מתי זה התחיל, אבל זה נמשך כבר שנים והולך ומחמיר. פנינו שוב ושוב לצה”ל, למשטרה ולממשלה, אך למרות הפניות לא בוצעו צעדים אפקטיביים. שדרגנו מצלמות, הצטיידנו באמצעים, חיזקנו את כיתת הכוננות, אבל כל זה לא מספיק. זה ירי יומיומי, איום ממשי”.
ברטעה הוא אחד הכפרים הייחודיים והמורכבים בישראל, הממוקם ממש על קו התפר. לאחר מלחמת ששת הימים חולק הכפר לשניים: ברטעה המזרחית, שבשליטת הרשות הפלשתינית, וברטעה המערבית, שבתחום מדינת ישראל.
הגבול הפתוח בין שני החלקים יוצר מציאות ביטחונית רגישה, שבה תנועה של אנשים ואמצעי לחימה כמעט ואינה ניתנת לבקרה מלאה. בשנים האחרונות נרשמו באזור הברחות נשק ותחמושת, וצה”ל פועל מעת לעת בכפר, אולם הקרבה ליישובים הישראלים יוצרת תחושת חוסר ביטחון מתמדת.
לדברי הרשקוביץ, המורכבות הזו מחריפה את תחושת הסכנה: “אנחנו גובלים בכפר ישראלי פלשתיני בלי גדר או מחסום. לצה”ל אין סמכות מול אזרחים ישראלים, והמשטרה כמעט לא פועלת מול פלשתינים, כך שאין אכיפה אפקטיבית. בשטח נראים לעיתים צעירים מהכפר שמתקרבים לגדר, שורפים צמיגים, זורקים אבנים, מקללים ועושים רעש. זה יוצר תחושת חוסר ביטחון מתמדת, גם אם הירי עצמו מתרחש ממרחק רב”.
בשיחות עם תושבי המקום נשמע גם חשש נוסף: מה אם הירי הזה איננו רק ירי שמחות אלא דרך לבדוק ערנות של כוחות הביטחון? התושבים שואלים האם מדובר באותות אזהרה ובבדיקות מכוונות כמה קרוב ניתן להגיע, כמה ירי ניתן לבצע לפני שכוחות הביטחון מגיבים, וכמה זמן יעבור עד שיחליטו לכוון את הנשק לעבר היישוב. החשש הזה, הם אומרים, כנה, אמיתי ומעורר מחשבות קשות.
ראש המועצה האזורית מנשה, אילן שדה, אומר כי הוא מתריע על כך כבר שנים:
“לאורך השנים פנינו לגורמי הביטחון בדרישה לטפל בתופעה המסוכנת הזו. צריך להבין שגם נשק שמשמש היום לירי בחתונות עלול להפוך מחר לנשק קטלני אם יגיע לידיים עוינות. מעבר לקולות המפחידים, הקליעים עצמם נופלים ברחבי היישוב ולעיתים מחוררים גגות של מבנים. באחד היישובים נאלצנו להחליף גג של אולם ספורט בעלות של מאות אלפי שקלים לאחר שקליעים שנורו בחתונה ביישוב סמוך חוררו והרסו אותו. זה רק עניין של זמן עד שקליע יפגע באדם חף מפשע”.
שדה מוסיף כי למרות פעולות ראשונות של גורמי הביטחון, יש צורך במענה רחב בהרבה:
“אנו בהחלט רואים התחלה של פעילות לאיסוף נשקים, אבל זה לא מספיק. הטיפול צריך להיות הרבה יותר החלטי. כמו כן, המועצה עדיין ממתינה לתקציב שהובטח לה עבור מרכיבי ביטחון ביישובי קו התפר כדי להתמודד עם התופעה הזו. על הרשויות שבתחומן מתבצע ירי כזה לצאת נגדו באופן ברור. זו לא רק סוגיה ביטחונית אלא הזכות של התושבים להרגיש בטוחים בביתם”.
מצהל נמסר: "צה”ל וכוחות הביטחון פועלים וימשיכו לפעול באופן התקפי בכפר ברטעה, הסמוך ליישוב מצפה אילן. במסגרת הפעילויות המבצעיות במרחב הכוחות מבצעים מעצרים ומאתרים ומחרימים אמצעי לחימה.
"הטענות על קולות ירי במרחב הכפר ברטעה, שבתחומי חטיבת מנשה, מוכרות למערכת הביטחון".
יודגש כי צה״ל נמצא בקשר רציף עם גורמי הביטחון ביישובים ועובד עימם בשיתוף פעולה על מנת להבטיח את ביטחון התושבים״

--------------------------------------------------

Date: 2025-11-04 11:57:23+00:00. Title: בטופ של ה-NBA: דני אבדיה עם נתון מדהים בפתיחת העונה
Summary: אחרי שיא עונתי מול לוס אנג'לס לייקרס: הישראלי של פורטלנד טרייל בלייזרס ברשימת 20 הקלעים המובילים של הליגה הטובה בעולם • מי לפניו ומי אחריו, ולאיזה פרס יוקרתי היה מועמד?
Full text: מדהים: אחרי שיא עונתי שקלע הלילה עם 33 נקודות בהפסד של פורטלנד טרייל בלייזרס ללוס אנג'לס לייקרס, דני אבדיה ממוקם במקום ה-19 בטבלת מובילי ה-NBA בנקודות למשחק, עם ממוצע של 24.1.
הישראלי ששיחק שבעה משחקים עד כה העונה, מקדים את ג'יימס הארדן (במקום ה-24) אלפרן שנגון (25) ואפילו את ניקולה יוקיץ' (27). זו פתיחת העונה הכי טובה שלו בליגה הטובה בעולם, כאשר הוא מדורג במקום ה-15 בליגה בכמות זריקות העונשין שקיבל העונה - 42 בסך הכל.
במקום הראשון כרגע עומד יאניס אנטטוקומפו ממילווקי באקס עם 34 נקודות בממוצע למשחק, אחרי שקלע הלילה סל ניצחון שהוביל את הבאקס ל-115:117 על אינדיאנה פייסרס. שני, טייריס מקסי שלוהט בפידלפיה, ושיי גילג'ס-אלכסנדר ה-MVP מאוקלהומה סיטי האלופה שלישי.
הקלעים המובילים ב-NBA
- יאניס אנטטוקומפו – 34.0 נקודות ב-6 משחקים
- טייריס מקסי – 33.7 נקודות ב-6 משחקים
- שי גילג'ס-אלכסנדר – 33.6 נקודות ב-7 משחקים
- אוסטין ריבס – 31.1 נקודות ב-7 משחקים
- לאורי מרקאנן – 31.1 נקודות ב-7 משחקים
- דווין בוקר – 30.0 נקודות ב-7 משחקים
- דונובן מיטשל – 29.5 נקודות ב-6 משחקים
- ג'יילן ברונסון – 29.0 נקודות ב-7 משחקים
- זאק לאבין – 27.4 נקודות ב-7 משחקים
- ג'יילן בראון – 26.8 נקודות ב-8 משחקים
- ויקטור ומבאניאמה – 26.7 נקודות ב-6 משחקים
- סטפן קרי – 26.6 נקודות ב-7 משחקים
- קווין דוראנט – 26.2 נקודות ב-6 משחקים
- ג'וליוס ראנדל – 26.0 נקודות ב-7 משחקים
- פסקל סיאקם – 26.0 נקודות ב-7 משחקים
- קאם תומאס – 24.4 נקודות ב-7 משחקים
- קוואי לנארד – 24.3 נקודות ב-6 משחקים
- ג'מאל מארי – 24.2 נקודות ב-6 משחקים
- דני אבדיה – 24.1 נקודות ב-7 משחקים
- קייד קנינגהאם – 23.6 נקודות ב-7 משחקים
עוד לפני המשחק, אבדיה היה מועמד לתואר שחקן השבוע במערב, אך הפסיד לשיי גילג’ס־אלכסנדר, כוכב אוקלהומה סיטי ת׳אנדר, שנבחר לשחקן השבוע במערב, ואת התואר במזרח גרף טייריס מקסי מפילדלפיה סיקסרס.
הכתבות ועידכוני הספורט החמים אצלך בטלגרם
להצטרפותכאמור, היכולת האישית הגבוהה של אבדיה לא הספיקה לטרייל בלייזרס מול הלייקרס, ובעוד הוא קוצר מחמאות, הביקורת בתקשורת וברשתות החברתיות היא נגד שאר חבריו לקבוצה, כשהם מסכמים זאת כך: "זה היה הפסד מביך מול קבוצה חסרה".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 11:31:19+00:00. Title: מבצעי נובמבר בפתח: הנוכלים נערכים לעונת הקניות - כך תשמרו על עצמכם
Summary: גל המבצעים מציף את הרשת • לצד ההנחות האמיתיות מסתתרות גם תרמיות מתוחכמות • כך תבדקו את אמינות האתר ותשמרו על הכסף שלכם
Full text: קניות באינטרנט יכולות להיות נוחות, אך הן גם עלולות להוביל למלכודות. מהונאות שמחכות מעבר לפינה ועד מחירים מוגזמים שמסתתרים מאחורי "הנחות מטורפות" - חשוב לדעת איך לנווט בבטחה בין כל המבצעים והמוצרים. לכן, ריכזנו כמה טיפים שיכולים להציל לכם את הארנק והעצבים.
האינטרנט מלא במבצעים שנראים ממש טובים, אבל ברוב המקרים הם לא אמיתיים. אחת הדרכים הפשוטות ביותר להימנע מהונאות היא לשים לב לסימני אזהרה.
שימו לב לכתובת האתר
לפני שאתם מזמינים משהו, בדקו שהאתר שבו אתם נמצאים הוא אמין. איך עושים את זה? קודם כול, שימו לב לכתובת האתר. אתרים בטוחים יתחילו ב-"https" ולא ב-"http" - ה-"s" מסמלת שהאתר מוצפן ומאובטח יותר. בנוסף, חפשו את האייקון של המנעול הקטן לצד כתובת האתר, כדי לוודא שאתם גולשים במקום בטוח.
תקנו מאתרים מוכרים בלבד
השתדלו לרכוש מאתרים שאתם מכירים ושמעתם עליהם, כמו חנויות רשת גדולות ומוכרות. עדיף לבחור באתרים ידועים שאתם כבר מכירים או שמעתם עליהם דרך חברים ומשפחה. אם אתם קונים מאתרים פחות מוכרים, חפשו סימנים לאמינות כמו תעודת אבטחה (SSL), מדיניות החזרות ברורה ופרטי קשר מלאים של העסק.
אל תתפתו למחירים זולים מדי
מצאתם אוזניות או נעליים יקרות במחיר מצחיק? זה אולי מפתה, אבל אם המחיר נראה יותר מדי טוב כדי להיות אמיתי - הוא כנראה לא אמיתי. נוכלים ברשת אוהבים להציג מוצרים יוקרתיים במחירים נמוכים במיוחד כדי למשוך לקוחות תמימים.
איך לוודא אמינות של אתרים?
אם אתם רוצים להיות בטוחים שאתם לא עושים טעות, חשוב לבדוק את אמינות האתר לפני שאתם קונים בו. הנה כמה דרכים לעשות את זה.
חפשו ביקורות באתרים אחרים
אתם לא הראשונים שקונים באינטרנט. לפני שאתם מוסרים את פרטי האשראי שלכם, חפשו ביקורות על האתר שאתם שוקלים לקנות ממנו. אם אתם רואים אנשים אחרים שכותבים על חוויות קנייה טובות - כנראה שאתם בידיים טובות. אם יש הרבה ביקורות שליליות, אולי כדאי לשקול שוב.
בדקו את המדיניות של האתר
אתר אמין יציג מדיניות ברורה בנוגע להחזרות, משלוחים ואבטחת תשלום. לפני שאתם משלמים, חפשו עמודי "שאלות נפוצות" או "תנאי שימוש" כדי להבין מה יקרה אם תרצו להחזיר מוצר, ואם האתר באמת מאובטח. אם אין עמודים כאלה - זה סימן לא טוב.
חפשו באתרי השוואת מחירים
לפני שאתם מבצעים רכישה, בדקו מה המחיר באתרים אחרים. יש המון אתרי השוואת מחירים ואפליקציות שעושים את העבודה הזאת בשבילכם. השוואת מחירים עוזרת לוודא שהמחיר שאתם משלמים הוא הוגן, ולא מנופח בתירוצים שונים.
איך להשוות מחירים בצורה נכונה?
כולנו רוצים להשיג את המבצע הכי טוב - ובמיוחד כשהכסף מגיע מהעבודה הקשה שלנו או מהכיס של ההורים, שעובדים קשה לא פחות. הנה כמה טיפים שיעזרו לכם להשוות מחירים בצורה הכי חכמה שיש.
השתמשו באפליקציות ואתרי השוואת מחירים
כיום יש לא מעט אפליקציות ואתרים שיכולים לעשות בשבילכם את העבודה הקשה. אתרים כמו "זאפ" או "כמהזה" מציגים השוואות בזמן אמת בין עשרות חנויות ואתרי אינטרנט. כך תוכלו למצוא את הדיל הכי משתלם בלי להשקיע יותר מדי זמן.
שימו לב למבצעים מזויפים
הרבה אתרים אוהבים להציג את המוצרים שלהם במבצע מדהים, אבל האם באמת יש הנחה? יש מקרים שבהם המוצר נמכר בדיוק באותו מחיר במשך חודשים, אך מופיע כ"הנחה" כדי לגרום לכם לקנות מהר. דרך טובה לבדוק את זה היא לבדוק את היסטוריית המחיר באתרים כמו CamelCamelCamel ולראות אם המחיר באמת ירד או שמדובר בטקטיקה שיווקית.
אל תשכחו את עלויות המשלוח
כשאתם משווים מחירים, אל תשכחו לבדוק כמה תשלמו על המשלוח. לפעמים מוצר נראה זול, אבל עלות המשלוח גבוהה מדי והופכת את כל העסקה לפחות משתלמת. באתרים מסוימים אפשר למצוא מבצעי משלוח חינם, אז חפשו את האפשרויות האלה לפני שאתם משלמים.
קנייה אונליין יכולה להיות נוחה ומפתה במיוחד, אך גם מסוכנת אם לא שמים לב לנורות האדומות. כדי לא ליפול בפח, חשוב לבדוק את אמינות האתר, לקרוא ביקורות ולהשוות מחירים לפני שמוציאים כסף. זכרו - תמיד עדיף להיות חכמים ומחושבים מאשר להתפתות להונאות או מבצעים מזויפים. בפעם הבאה שאתם רואים משהו שאתם רוצים לקנות, השקיעו כמה דקות בבדיקה - זה לגמרי שווה את זה.
מה חשוב לדעת:
אתרים בטוחים מתחילים ב־"https" ומציגים אייקון מנעול.
כדאי לקנות רק מאתרים מוכרים עם מדיניות החזרות ברורה.
מומלץ לבדוק ביקורות של לקוחות לפני מסירת פרטי אשראי.
יש להשוות מחירים בין אתרים ולבדוק גם עלויות משלוח.
מבצעים "מטורפים" לעיתים מסתירים מחירים רגילים או הונאות.

--------------------------------------------------

Date: 2025-11-04 11:31:58+00:00. Title: חשד: מגישת החדשות רצחה את אמה
Summary: מגישת הטלוויזיה לשעבר אנג'לין "אנג'י" מוק, עומדת במרכזו של כתב אישום חמור ברצח - כשעל פי החשד דקרה את אימה בת ה-80 • שכנים ציינו שלא נראו סימנים מקדימים לסכסוך משפחתי
Full text: אנג'לין "אנג'י" מוק הייתה פעם אחת המגישות המזוהות ביותר עם תחנת החדשות פוקס 2 בעיר סנט לואיס שבמדינת מיזורי. היום היא עומדת במרכזו של כתב אישום חמור ברצח, לאחר שעל פי החשד דקרה למוות את אימה בת ה-80, אניטה אייברס, בביתה שבעיר וויצ'יטה שבקנזס.
האירוע המזעזע התרחש בבוקר ההאלווין, 31 באוקטובר. המשטרה המקומית הגיעה לבית של השתיים בעקבות דיווח על "פציעה מדקירה" ומצאה את מוק עומדת מחוץ לבית עם חתכים מדממים על ידיה. בפנים, נמצאה אייברס מתבוססת בדמה במיטת חדר השינה כשהיא סובלת מפצעי דקירה מרובים. היא פונתה לבית החולים אך מתה זמן קצר לאחר מכן.
מוק, בת 47, טופלה בבית החולים בשל פציעות שלא פורסם היקפן, ולאחר מכן נעצרה והובאה לבית הכלא של מחוז סדג'וויק. נגד מוק הוגש כתב אישום ברצח מדרגה ראשונה, ובית המשפט קבע לה ערבות של מיליון דולר. החוקרים טרם פרסמו פרטים על המניע האפשרי.
עורכי דין פליליים העריכו כי כתב האישום מבוסס על ראיות מזירת האירוע וממצאים פתולוגיים, וכי ייתכן שבהמשך אם יתגלו ראיות נוספות האישום ישתנה.
שכנים בשכונה סיפרו לעיתון המקומי כי אייברס הייתה "אישה מבוגרת שקטה ונעימה שכמעט לא הייתה מוכרת מחוץ לקהילת הגמלאים בעיר" ו"שלא נראו סימנים מוקדמים לסכסוך משפחתי".
שכנה שהתראיינה לתחנת טלוויזיה מקומית סיפרה כי מוק התקרבה לרכבה כשידיה וגופה מכוסים בדם, ביקשה שיתקשרו לכוחות ההצלה, לקחה את הטלפון שלה ורצה חזרה לתוך הבית. לאחר מכן, כך לפי מוקדנים מקומיים, התקשרה לכוחות עירוניים ודיווחה כי דקרה את אימה "כדי להציל את עצמה".
מוק עבדה ככתבת ומגישת חדשות בפוקס 2 בין השנים 2011 עד 2015 ונודעה בגישתה המקצועית והרגועה על המסך. לאחר שעזבה את התחנה, עברה לעבוד בשורת תפקידים מסחריים ומאז עבדה בחברת תוכנה לניהול נתונים, לפי פרופיל הלינקדאין שלה.
הפער בין דמותה הציבורית לשעבר של מוק לבין האישומים הקשים נגדה עורר הלם בעולם התקשורת. ג’ף מקשאן, מגיש חדשות לשעבר ומרצה לאתיקה עיתונאית, אמר בראיון לאתר ה-USA TODAY: "מקרים כאלה מפרקים את הגבולות הנוחים של מה שאנחנו חושבים שאנו יודעים על אנשי תקשורת ומה שבאמת מתרחש מאחורי הקלעים". בתחנת פוקס 2 נמנעו נכון לעכשיו מהתייחסות לאירוע, אך לפי מקור פנימי התחושות "קשות מאוד".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 11:27:13+00:00. Title: בגיל 84: מת סגן הנשיא לשעבר דיק צ'ייני
Summary: צ'ייני נחשב דמות ניצית במפלגה הרפובליקנית ולמי שסייע לתכנן את המלחמה האמריקנית נגד הטרור • הפוליטיקאי מוויומינג היה פרו ישראלי מוצהר
Full text: דיק צ'ייני, מי שהוגדר כסגן הנשיא החזק ביותר באמריקה והאדריכל הראשי של "המלחמה בטרור" והדוחף העיקרי לפלישה האמריקנית לעיראק בשנת 2003, הלך היום (שלישי) לעולמו כתוצאה מסיבוך של דלקת ריאות.
סגן הנשיא ה-46, שכיהן לצד הנשיא הרפובליקני ג'ורג' וו. בוש במשך שתי קדנציות בין 2001 ל-2009, היה במשך עשרות שנים שחקן מרכזי בפוליטיקה האמריקנית ודמות מפלגת במערכת הפוליטית. בשנותיו האחרונות, עם זאת, צ'ייני, שעדיין היה שמרן קיצוני, הפך למנוכר במידה רבה ממפלגתו בשל ביקורתו העזה על הנשיא דונלד טראמפ, אותו כינה "פחדן" והאיום הגדול ביותר אי פעם על הרפובליקה.
משפחתו נמסר: "במשך עשורים, דיק צ'ייני שירת את אומתנו, כולל כראש סגל הבית הלבן, חבר הקונגרס של וויומינג, שר ההגנה וסגן נשיא ארצות הברית. דיק צ'ייני היה אדם גדול וטוב שלימד את ילדיו ונכדיו לאהוב את ארצנו, ולחיות חיים של אומץ, כבוד, אהבה, חסד ודיג. אנחנו אסירי תודה מעבר לכל מידה על כל מה שדיק צ'ייני עשה עבור ארצנו. ואנחנו מבורכים מעבר לכל מידה שאהבנו והיינו אהובים על ידי הענק האציל הזה של אדם".
צ'ייני, שגדל במדינת ויומינג המרוחק ממוקדי ההשפעה, ניהל נעורים סוערים במהלכם נתפס נוהג בשכרות והשתמט ממלחמת וויטנאם. הוא התקבל ללימודים באוניברסיטה היוקרתית ייל אך נשר מהלימודים בשל חוסר התאמה. הוא נכנס לפוליטיקה לראשונה בשנת 1969 כעוזר של דונלד ראמספלד, מי שלימים יכהן בממשלו של הנשיא ג'ורג' בוש הבן. צ'ייני שימש כדובר הבית הלבן ולאחר כהונה אחת בתפקיד החליט להתמודד לבית הנבחרים. המינוי הגדול הראשון של צ'ייני היה לתפקיד מזכיר ההגנה בין השנים 1989 ו-1993, במהלכו לקח חלק בתכנון וביצוע מבצע "סופה במדבר", המוכר כמלחמת המפרץ, במהלכה כתשה ארצות הברית את צבאו של הרודן העיראקי סדאם חוסיין ושחררה את כוויית.
בתקופתו כסגן נשיא סייע לנשיא ג'ורג' בוש לבנות את המלחמה האמריקנית בטרור, סדרה של מבצעים צבאיים שנועדו להסיר את האיום של הטרור האסלאמי על ארצו תהברית, בעקבות הפיגועים הרצחניים של 11 בספטמבר.
צ'ייני היה מעורב בתאונת ציד בשנת 2006 כשירה בפניו של חברו במהלך מסע ציד במדינת ויומינג. הטיפול הכושל של הבית הלבן בפרשה גרר תרעומת ציבורית גדולה וצ'ייני נאלץ להתנצל על חלקו בפרשה.
צ'ייני זכה לביקורת קשה משמאל על חלקו בפלישה האמריקנית לעיראק בשנת 2003. ארצות הברית יצא למלחמה בטענה כי משטרו של סדאם חוסיין מחזיק בנשק להשמדה המונית, טענה שלא זכתה לאישור ממצאים בשטח לאחר הפלישה. עשרות אלפי עיראקים נהרגו במהלך הפלישה ומאות חיילים אמריקנים נפלו בכיבושה של עיראק.
במחווה אירונית לקריירה פוליטית פורצת דרך, הוא הטיל את קולו בבחירות לנשיאות בשנת 2024 עבור המועמדת הדמוקרטית, וחברה במועדון סגני הנשיא, קמלה האריס, כמחאה על האופן שבו המפלגה הרפובליקנית הפופוליסטית פנתה נגד השמרנות המסורתית שלו.
צ'ייני סבל ממחלות לב וכלי דם במשך רוב חייו הבוגרים, שרד סדרה של התקפי לב, חי חיים מלאים ואנרגטיים וחי שנים רבות בפנסיה לאחר השתלת לב בשנת 2012, אותה כינה בראיון בשנת 2014 "מתנת החיים עצמם".
טעינו? נתקן! אם מצאתם טעות בכתבה, נשמח שתשתפו אותנו

--------------------------------------------------

Date: 2025-11-04 11:28:07+00:00. Title: הדי ג'יי המפורסם טוען שיצא עם ג'סטין טרודו בנוסף לקייטי פרי - והרשת סוערת
Summary: דיפלו טוען שיצא גם עם האקסית שלו קייטי פרי וגם עם ראש ממשלת קנדה לשעבר • לאחר מכן המשיך להתגרות בזוג עם סלפי משותף
Full text: הדיג'יי האמריקאי דיפלו עורר סערה ברשתות החברתיות לאחר הופעתו בפודקאסט Smart Girl Dumb Questions.
בשיחתו עם המנחה נעימה ראזה הוא ציין שהזמרת קייטי פרי יוצאת עם ראש ממשלת קנדה לשעבר ג'סטין טרודו. ראזה השיבה "אני יודעת. די לוהט. אני מכירה כל כך הרבה אנשים שכזה בערך...".
דיפלו קטע אותה ושאל: "שיצאו עם קייטי פרי, כמוני?". ראזה הבהירה שהיא התכוונה לטרודו. "יצאתי גם עם טרודו. אבל זה היה מוזר... אני לא בקטע של פוליטיקאים. הוא די חתיך", אמר דיפלו.
ערוץ היוטיוב של הפודקאסט כתב מאוחר יותר בתגובות שכל התייחסות לטרודו הייתה בהומור, ודיפלו חזר על כך שההערות היו בדיחות. הוא הוסיף שנראה שאין לו מקום בחייו של טרודו.
דיפלו המשיך לשחק עם השמועות אתמול (שני), כאשר פרסם סלפי באינסטגרם עם טרודו, עם הכיתוב "The one that got away" - "זה שברח", וגם שם של שיר של פרי. בתמונה נראית גם פרי עצמה ברקע.
אתר הרכילות TMZ ציין כי טרודו ופרי הופיעו יחד בפריז בחודש שעבר ואישרו את מערכת היחסים ביניהם ביום הולדתה. האתר הוסיף שהוא לבש תחפושת ליל כל הקדושים כמחווה לה, נכח באחת מההופעות שלה במונטריאול, ולאחר מכן הפגין חיבה כלפיה על סירה.
דיפלו ופרי היו בקשר קצר ב-2014 לאחר שנראו יחד בפסטיבל קואצ'לה. במהלך שידור חי ב-2017, פרי דירגה אותו במקום השלישי מבין שלושת בני זוגה לשעבר, אחרי אורלנדו בלום וג'ון מאייר. דיפלו הגיב ב-X כי "זכה במדליית הארד באולימפיאדת הסקס".

--------------------------------------------------